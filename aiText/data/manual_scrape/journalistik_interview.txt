70 kvinder og børn i bytte for fem dages våbenhvile i Gazastriben.

Sådan lyder det seneste tilbud fra Hamas til Israel.

Mandag oplyste talsmanden for Hamas’ militære fløj, Abu Obaida, at man er villig til at indgå en aftale med Israel, der involverer frigivelsen af 70 israelske gidsler.

Til gengæld skal Israel gå med til en våbenhvile på fem dage, som skal tillade humanitær hjælp at nå ind i Gazastriben, hvor over 11.000 palæstinensere er blevet dræbt, og der er akut mangel på mad, vand, medicin og strøm.

Obaida sagde, at forhandlingerne finder sted med Qatar som mæglere, og at det er Israel, som trækker forhandlingerne i langdrag. USA's præsident Joe Biden sagde også mandag, at man forsøger at forhandle en aftale om gidslerne.

Under et pressemøde mandag viste Israels militær IDF en video, som IDF hævder beviser, at Hamas holder gidsler i en hospitalskælder i det nordlige Gaza.
Men Israel har tidligere nægtet at tale om en våbenhvile eller humanitære pauser, så længe der befinder sig israelske gidsler i Gaza. Det har Benjamin Netanyahu gentaget flere gange, på trods af opfordringer om humanitære pauser fra blandt andet FN og USA.

Men hvordan har situationen med gidslerne udfoldet sig henover de seneste uger, hvor mange gidsler er der tilbage i Gaza, og vil Israel overhovedet gå med til en aftale med Hamas?

Spørger man en tidligere gidselforhandler i Israel, er det kun et spørgsmål om dage, før der lander en aftale mellem de to parter.

Den 7. oktober tog Hamas gidsler fra Israel med til Gaza, men det er lige nu uklart, hvor mange der befinder sig i Gazastriben. Lad os alligevel prøve at få et overblik over det, som vi ved indtil videre.

I første omgang oplyste de israelske myndigheder, at der var tale om omkring 100 gidsler – sidenhen er det tal blevet opjusteret til mindst 240 gidsler, heriblandt mindst 33 børn.

Den 20. oktober – altså knap to uger efter Hamas’ angreb i Israel – løsladte Hamas de to første gidsler: En amerikansk kvinde og hendes mor.

Tre dage senere løsladte Hamas så to israelske kvinder. Efterfølgende fortalte en af de løsladte gidsler, at der var mad og medicin til dem mens de blev holdt fanget.


Yocheved Lifshitz på 85 var en af de to løsladte israelske gidsler.
Og i begyndelsen af november oplyste det israelske militær, at det var lykkes deres soldater i Gaza at løslade én af gidslerne: en israelsk kvindelig soldat.

Det vil altså sige, at fem gidsler er løsladt indtil videre – alle kvinder og ingen børn.

Herudover oplyste Hamas’ militære fløj den 5. november, at 60 af de israelske gidsler er blevet dræbt som følge af israelske bombardementer i Gazastriben siden 7. oktober. Det er oplysninger, som DR ikke kan verificere.

Abu Obaida oplyste desuden på Hamas’ Telegramkonto, at 23 ud af de 60 gidsler var fanget under murbrokkerne efter israelske bombardementer.

Det betyder, at ifølge Hamas’ oplysninger, så er 65 ud af de mindst 240 gidsler, ikke længere i Gazastriben. Der er ikke kommet et opdateret tal på antallet af gidsler, hverken fra israelsk side eller fra Hamas, og det er derfor uvist, hvor mange der fortsat befinder sig i det krigsramte Gaza.

Gidsler under jorden?
Uanset hvor mange gidsler, der er tilbage i Gazastriben, så er det kun et spørgsmål om dage, før der bliver besluttet en eller anden form for løsladelse af gidslerne.

Det mener den tidligere israelske gidselforhandler og fredsaktivist Gershon Baskin, som DR’s internationale korrespondent Steffen Kretz har talt med.

Gershon Baskin fortæller, at de Hamas-ledere han er i kontakt med ikke har svaret ham i en uge.

- I mellemtiden indsamler den israelske hær efterretninger. De kortlægger og bruger sensorer til at prøve på at få et overblik over de underjordiske tunnelnetværk, som Hamas har. Sandsynligvis er de fleste af gidslerne under jorden, siger han.

Mandag offentliggjorde Israels militær, IDF, optagelser fra al-Rantisi hospitalet i det nordlige Gaza, som deres styrker trængte ind i i weekenden. Videoen skulle ifølge IDF bekræfte, at Hamas holder de israelske gidsler under jorden.

Under en pressebriefing viste talsmanden for IDF, Daniel Hagari, optagelser, hvor man blandt andet kunne se et rum i det, som Hagari hævder, er hospitalets kælder. Videoen viste blandt andet, hvad der så ud til at være et hurtigt installeret toilet og et ventilationssystem. DR kan ikke verificere videoen.

- Man bygger ikke et toilet, medmindre man vil bygge et anlæg til at have gidsler i, sagde Daniel Hagari.

Hvorfor tilbageholdt de så ikke nogen af de påståede modstandsfolk eller påståede gidsler?
TALSMAND FOR HAMAS
Hamas afviser både at man holder gidsler, og at Hamas befinder sig i hospitalskældre eller tunneller under hospitaler.

- Hvorfor tilbageholdt de så ikke nogen af de påståede modstandsfolk eller påståede gidsler? spurgte en talsmand for Hamas retorisk.

####

Hvad skal der ske med gidslerne?
Gidselforhandleren Gishon Baskin har et unikt indblik i de forhandlinger, der finder sted lige nu, da han var med til at få frigivet den israelske soldat Gilad Shalit i 2011 i bytte for over 1.000 palæstinensiske fanger fra israelske fængsler.

Og undervejs fik han kontakt til en række ledere fra Hamas, som han har været i kontakt med siden krigens begyndelse. Han har blandt andet talt med dem om de gidsler, der holdes fanget i Gazastriben.

Baskin fortæller til DR, at hans kontakter fra Hamas ikke har svaret ham i over en uge. Han siger, at han kan se, at de åbner hans beskeder på WhatsApp og Signal, men at de ikke svarer ham.

Vi må gå ud fra, at nogle vil blive reddet, mens andre ikke bliver reddet.

- Hvis der ikke bliver handlet en aftale, så vil de israelske specialstyrker forsøge at redde gidslerne. Vi må gå ud fra, at nogle vil blive reddet, mens andre ikke bliver reddet. Det er meget farligt, og det vil både sætte soldaternes og gidslernes liv på spil. Men hvis ikke der kommer en eller anden form for aftale de kommende dage, så er det det eneste, Israel har tilbage, siger Baskin.

I Israel er folkestemningen splittet, når det kommer til håndteringen af gidslerne.

Mens mange israelere – især pårørende til gidsler – fortsat går på gaden i håb om at regeringen indgår en aftale med Hamas, så er der andre israelere der mener, at Netanyahu gør det rette ved ikke at forhandle med Hamas.

DR har talt med Shlomo Felik i Jerusalem:

- De (regeringen, red.) kan ikke hjælpe gidslerne, for de har med barbarer at gøre, siger Shlomo Felik, som DR har talt med på gaden i Jerusalem.

Han mener desuden, at Israel bør gøre mere – altså bombe mere intenst i Gazastriben.

- Regeringen burde gå ind og ikke lytte til resten af verden. Det er vores land, og det er os, der bliver bombet, siger Shlomo Felik.

Blandt gidslerne er flere internationale statsborgere heriblandt en dansk statsborger. Men det er altså ikke lykkes andre lande end USA at få deres statsborgere løsladt endnu.

####

Selvom mange øjne for tiden er rettet mod Mellemøsten, hvor Israel og den væbnede palæstinensiske gruppe Hamas udkæmper en blodig krig, må det ikke gå i glemmebogen, at krigen stadig raser i Ukraine.

Sådan lyder det fra FN's koordinerende direktør for humanitære anliggender, Ramesh Rajasingham.

- Selvom meget af den internationale opmærksomhed med rette er optaget af de dystre begivenheder i Mellemøsten, er det vigtigt, at vi ikke taber fokus på de andre kriser, siger han.

Og især i Ukraine bliver det kun hårdere, når landet går ind i vinterhalvåret.

- Mens vinteren nærmer sig, og temperaturen begynder at falde under frysepunktet, bliver de humanitære behov kun større, siger Ramesh Rajasingham.

Omkring 18 millioner - svarende til cirka 40 procent af Ukraines befolkning - har behov for humanitær hjælp, vurderer FN.

####

I den kommende sæson går Wout Van Aert efter at vinde det store italienske cykelløb, Giro d'Italia.

Det bekræfter Jonas Vingegaards stjernekollega i et interview med det colombianske medie Mundo Ciclístico.

- Det (målet for næste sæson, red.) er hovedsageligt Giro d'Italia, siger Jumbo-Visma-rytteren.

Med to tidskørsler, nogle korte etaper samt flere afslutninger, hvor Wout van Aerts evner som puncheur-rytter kan komme i spil, synes ruten i Italien fordelagtig for belgieren.

Wout van Aert har aldrig kørt Giro d'Italia. Tour de France er det eneste af de såkaldte grand tour-løb, der også tæller Vuelta A Espana, som Jumbo-rytteren har prøvet kræfter med.

####

Den britiske Højesteret kom i dag frem til, at den britiske regerings planer om at sende migranter til Rwanda er ulovlig.

Det får dog ikke den danske regering til at ændre planer om at etablere et modtagecenter i et andet land, siger udlændinge- og integrationsminister Kaare Dybvad Bek (S) til Ritzau.

- Dommen fra Storbritannien ændrer ikke på, at der er behov for nye løsninger, som skaber et mere humant og retfærdigt asylsystem.

- Det arbejder regeringen fortsat på sammen med en række andre EU-lande, skriver han til Ritzau.

####

En person er til eftermiddag blevet stukket med kniv i Rødovre ved København.

Politiet er til stede på Hendriksholms Boulevard og vil være der et godt stykke tid endnu.

Det skriver Københavns Vestegns Politi på det sociale medie X.

Det fremgår ikke, hvilken tilstand forurettede er i.

Politiet beder vidner til et slagsmål om at henvende sig, men har lige nu ikke flere oplysninger om knivstikkeriet.

####

Aftalen blev indgået til klimatopmødet i Paris i 2015 for at afværge de værste konsekvenser af klimaforandringerne.

196 lande indgik i aftalen, som forpligter til at kæmpe imod den globale opvarmning, med et mål om at holde den under to grader i forhold til det førindustrielle niveau. Aftalen tilstræber en temperaturstigning på halvanden grader.


Emissioner af drivhusgasser muliggør stadig mere intense og langvarige hedebølger, især i Europa, som ifølge Verdens Meteorologiske Organisation (WMO) er det hurtigst opvarmede kontinent.

De seneste måneder og sommeren i år har sat rekordtemperaturer, og på tværs af hele kloden har der flere steder i verden været en række ekstreme vejrfænomener.

####

Produktionsvirksomheder hamstrer stål, som var det toiletpapir under corona.

Sådan lyder det fra både virksomheder og distributører.

Siden krigen i Ukraine begyndte, har der nemlig været usikkerhed på stålmarkedet med blandt andet høje priser og lang leveringstid. For en del af det stål, der bliver brugt i EU, kommer fra Ukraine og Rusland.

Vi oplever næsten dagligt hamstring eller forsøg på hamstring. Vi prøver at imødegå det på den måde, at vi holder os til vores faste kunder og de normale køb, som vi tidligere har set.
SØREN PLINIUSSEN, SALGSCHEF, TIBNOR
Virksomheden Fyns Smedejerns Trapper er blandt dem, der har købt meget mere stål, end de plejer.

- Vi ville ikke have købt så meget stål ind, hvis ikke det var, fordi vi har den situation, som vi er blevet advaret om. Det er helt sikkert, siger direktør Alan Plehn Holm fra Fyns Smedejerns Trapper.

Han fortæller, at virksomheden på grund af usikkerhed har indkøbt stål for en million kroner mere, end de ellers ville have gjort.

- Det er simpelthen for at kunne levere de ordrer, vi har inde nu. Vi har en del større ordrer, som vi skal have afviklet inden for de næste tre måneder, siger direktør Alan Plehn Holm.

Stålgrossist: Nok stål til de fleste projekter
Hos Tibnor, der sælger og distribuerer stål, kan de også mærke, at mange virksomheder for tiden hamstrer stål.

Det fortæller Søren Pliniussen, der er salgschef hos den odenseanske stålgrossist.

Det kommer til at påvirke dig og mig, hvis vi ikke kan få lavet vores ombygning eller tilbygning, eller hvis skolen og plejehjemmet ikke kan blive færdig til tiden.

- Vi oplever næsten dagligt hamstring eller forsøg på hamstring. Vi prøver at imødegå det på den måde, at vi holder os til vores faste kunder og de normale køb, som vi tidligere har set, siger Søren Pliniussen.

Ifølge ham frygter virksomhederne, at de ikke vil kunne få fat på den stål, de skal bruge i den kommende tid.

Men han regner med, at knapheden kun kommer til at gælde for nogle få stålprodukter, mens det stadig vil være til at få fat i de fleste typer stål.

- Det er et meget mere nuanceret billede end blot mangel, for der er visse produkter, der kan være lange leveringstider eller sågar knaphed på. Men generelt burde der være stål nok til de fleste projekter, siger salgschef hos Tibnor Søren Plinussen.

DI: Kan forsinke skoler, plejehjem og din egen tilbygning
Alligevel kan underdirektør hos Dansk Industri Elly Kjelms Hove godt forstå, at virksomhederne garderer sig og køber mere ind end normalt.

- Det kommer til at påvirke dig og mig, hvis vi ikke kan få lavet vores ombygning eller tilbygning, eller hvis skolen og plejehjemmet ikke kan blive færdig til tiden, siger Elly Hjelms Hove.

- En anden konsekvens kan være, at man har nogle kontraktlige forpligtelser, hvor man får en sanktion, hvis man ikke leverer til tiden, siger hun.

Elly Kjelms Hove fortæller, at cirka 20 procent af den stål, vi bruger i Danmark, kommer fra Rusland.

Dansk Industri har en forventning om, at markedet snart vil stabilisere sig, og at det derfor ikke er nødvendigt at hamstre.

- Det er vigtigt at huske, at vi er i en helt speciel situation med krig, og forhåbentlig vil markedet falde på plads, når man har fundet nogle nye leverandører, siger Elly Hjelms Hove.

Hos Fyns Smedejerns Trapper er de bevidste om, at hamstringen kan være med til at gøre usikkerheden og prisudviklingen endnu mere ustabil. Alligevel ser direktøren ikke anden udvej.

- Problemet er, at vi køber ind til noget, som vi har i ordrer. Så vi handler lidt hurtigere for at være sikre på at kunne leve op til de kontraktlige forpligtelser, vi har, siger direktør Alan Plehn Holm.

####

Den danske støtteforening Danish Foreign Legion er blevet politianmeldt af støttere, der føler sig bedraget.

Den velgørende forening har sagt, at den køber militært udstyr såsom hjelme og skudsikre veste tiltænkt danskere i Ukraine og sælger pro-ukrainsk merchandise for at samle penge ind til formålet.

Men nu har mindst tre personer politianmeldt foreningen, fordi de mener, at de er blevet snydt.

Politiets Nationale enhed for Særlig Kriminalitet (NSK) bekræfter over for P1 Morgen i dag, at de har modtaget flere anmeldelser vedrørende foreningen.

- Vi har ikke yderligere kommentarer, da der er tale om en verserende sag, oplyser NSK's kommunikationschef.

Foreningen Danish Foreign Legion har siden Ukrainekrigens begyndelse indsamlet penge til at hjælp danskere, der er rejst til Ukraine for at kæmpe for landet.

Blandt andet Nicky Grodtkorp Hansen, som har betalt 15.300 kroner til Danish Foreign Legion for tre veste og tre hjelme, som han selv ville videresende til danske krigere i Ukraine.

- Jeg har ikke fået udstyret, og jeg har heller ikke fået pengene tilbage - trods utallige rykkere, siger han.

Danish Foreign Legion har ifølge Nicky Grodtkorp Hansen givet flere forskellige forklaringer på, at udstyret aldrig nåede frem.

DR har set samtalerne mellem Nicky Grodtkorp Hansen og Christopher Clausen, hvor Nicky Grodtkorp Hansen blandt andet giver formanden en deadline for, hvornår han vil politianmelde Christopher Clausen, hvis han ikke modtager sine penge.

Pengene dukkede aldrig op på Nicky Grodtkorp Hansens konto, og derfor politianmeldte han foreningen til Fyns Politi.

- Han er politianmeldt, fordi han ikke har udleveret de ting, vi har bestilt, og vi har ikke fået pengene tilbage. Der er desværre flere i samme båd som mig, der heller ikke har modtaget noget, siger han og tilføjer, at politiet nu tager affære.

Juraprofessor ved Syddansk Universitet Sten Schaumburg-Müller vurderer, at det kan være tale om bedrageri, hvis foreningens formand har handlet bevidst.

- Det er en betingelse, at pågældende skal have haft fortsæt til ikke at ville levere og ikke vidst, han ikke kunne levere tingene, hvis det skal være strafbart. Han skal ikke have haft nogen mulighed eller nogen som helst intention om at udlevere tingene, siger Sten Schaumburg-Müller.

I første omgang er det politiets arbejde at gå videre med sagen, og så kan den ende hos domstolene, forklarer han.

####

Iran har længe benægtet at have leveret droner til Rusland, som russerne bruger til at angribe civil infrastruktur i Ukraine.

Noget, som både Ukraine, Storbritannien og USA i månedsvis har beskyldt Iran for.

Men nu indrømmer Iran, at man har leveret "et begrænset antal droner", og kun inden Rusland invaderede Ukraine, siger landets udenrigsminister, Hossein Amirabdollahian, ifølge nyhedsbureauet AP.

- Vedrørende ramaskriget, som blev startet af visse vestlige lande, om, at Iran har leveret missiler og droner til at hjælpe Rusland i krigen i Ukraine, så er missildelen fuldstændig falsk. Dronedelen er sand, vi leverede et begrænset antal droner til Rusland måneder før ukrainekrigen, siger han.

Den ukrainske præsident, Volodymyr Zelenskyj, kalder den forklaring for en løgn. Alene i løbet af fredag har ukrainske tropper skudt 11 iranske droner ned, siger han i en tale lørdag. Det skriver Reuters.

Også seniorforsker ved Dansk Institut for Internationale Studier Helle Malmvig ser Irans udtalelse som usand.

Hun kalder den for en "underlig halv indrømmelse", fordi Irans udenrigsminister påstår, at der kun er tale om få droner, der blev leveret inden krigen brød ud.

- Det, ved man fra både Ukraine selv og fra efterretninger, ikke er sandt. Der er tale om et langt større omfang, og at det har været under krigen. Militæreksperter siger, at man taler om tusindvis af droner.

Irans indrømmelse kan derfor snildt kaldes en underdrivelse, mener Helle Malmvig.

- Man kan godt spekulere i, hvorfor man giver denne indrømmelse, når det er en så halv omgang, siger seniorforskeren fra DIIS.

- Det bliver sådan helt hovedrystende, fordi alle godt ved, at der er iranske droner i Ukraine og ikke nok med det, der er også iranere på ukrainsk jord, der lærer russerne, hvordan man bruger dronerne.

Indrømmelsen har også skabt gnidninger internt i Iran. En fremtræden konservativ præst og en avisredaktør siger, at Irans forsyning af droner til Rusland bør stoppe.

EU har indført sanktioner mod Iran som følge af droneleverancerne. Det skete midt i oktober.

Sanktionerne er mod tre personer og en organisation, der har ansvaret for at levere dronerne til russerne. De har fået indefrosset en række værdier, de har i Europa.

Derudover er EU-landene også klar til at udvide allerede eksisterende sanktioner mod fire andre organisationer, som også skulle have været involveret i dronesalget.

Den iranske udenrigsminister mener, at Ukraine bør fremlægge beviser.

- Hvis Ukraine har dokumentation for, at Rusland har brugt iranske droner i Ukraine, så bør de give det til os. Hvis det kan bevises, at Rusland har brugt iranske droner i krigen, så vil vi ikke være ligeglade med det, siger Hossein Amirabdollahian.

Seniorforsker Helle Malmvig tolker den iranske udenrigsministers udtalelse som en indirekte måde at sige, at man selvfølgelig bekymrer sig om, hvad der sker i Ukraine uden at fornærme Rusland for meget.

- Det er en slags spil for galleriet, mener hun.

Udenrigsminister Amirabdollahian siger videre, at man havde en aftale om et møde med Ukraines udenrigsministerium for et to uger siden, hvor ukrainerne ville overdrage dokumentation, men ukrainerne meldte afbud til mødet i sidste øjeblik.

Men den udlægning er Ukraine bestemt ikke enig i. Det skriver Oleg Nikolenko, talsperson for det ukrainske udenrigsministerium, på Facebook.

- Den iranske udenrigsminister spreder insinuationer om den påståede afvisning fra ukrainsk side om at mødes med Iran, lyder det.

Nikolenko skriver, at Ukraine arbejder på at forhindre, at Ruslands brug af dronerne kan ramme den ukrainske infrastruktur. Samtidig sender han en advarsel til styret i Iran om, at de ikke bør støtte Rusland.

- Iran bør indse, at konsekvenserne af medvirken til forbrydelserne fra den russiske aggression mod Ukraine vil være langt større end fordele ved støtte fra Rusland, skriver Nikolenko.

Dronerne er blevet brugt flittigt af Rusland til at ramme civile mål og kritisk infrastruktur gennem de seneste måneder, siger Ukraine.

Rusland benægter at bruge iranske droner.

Senest sagde Ukraines præsident, Volodymyr Zelenskyj, natten til lørdag, at ukrainske styrker har skudt otte iranske droner af typen Shahed 136 ned.

Ifølge Ukraine har Rusland brugt iranske droner siden september. De primære mål for dronerne er civil infrastruktur, hvor store dele af den ukrainske civilbefolkning har været uden strøm og vand som følge af angrebene.

Lørdag oplyste det statslige ukrainske energiselskab, Ukrenergo, at man ville lukke for strømmen i en periode i syv regioner, herunder i hovedstaden, Kyiv.

####

Den militante palæstinensiske terrorgruppe Hamas, som kontrollerer Gazastriben, indledte lørdag den 7. oktober det blodigste terrorangreb mod Israel i landets historie. Det kostede cirka 1.200 livet, og Hamas tog over 200 gidsler med til Gaza.

Israel har efterfølgende erklæret krig og svaret hårdt igen med luftangreb og en landoffensiv mod Gaza. Sundhedsmyndighederne i Gaza, der er kontrolleret af Hamas, melder om over 11.000 dræbte i de israelske angreb, heraf flere tusinde børn.

####

Forbrugerombudsmanden holder lige nu ekstra øje med influencere, for vi forbrugere skal tydeligt kunne se, hvornår en omtale er reklame.

Skjult reklame er nemlig strafbart.

- Vi må altså ikke kunne tro, at der er tale om en personlig anbefaling, hvis det faktisk er reklame, forklarer Tanja Højrup, der er kontorchef hos Forbrugerombudsmanden.

Det er ikke kun i Danmark, at influencerne bliver set efter i sømmene. Det er også et forkusområde hos forbrugermyndigheder i andre EU-lande.

Influencermarketing er blevet en væsentlig aktør i den digitale økonomi og forventes at nå en global værdi på 19,98 milliarder euro i år.

####

Sundhedsminister Sophie Løhde (V) vil ikke ændre på kræftpatienters rettigheder. Det siger hun i en skritlig kommentar til DR, efter en række kirurger har problematiseret, at kræftpatienters rettigheder om ventetider ikke tager hensyn til, om sygdommen er tidskritisk eller ej.

- Jeg er ikke indstillet på at ændre på kræftpatienters rettigheder, men jeg er lydhør over for, at eksempelvis udviklingen i personlig medicin, hvor man skræddersyer behandlingen til den enkelte patient, kan ændre på grundlaget for rettighederne, skriver hun.

- I forbindelse med Kræftplan V (5, red.) vil vi se nærmere på den seneste viden og på den baggrund vurdere, hvordan kræftbehandlingen bedst kan tilrettelægges fremover, lyder det fra ministeren.

####

Jonas Vingegaard er flyttet fra Glyngøre til Schweiz.

Det bekræfter den 26-årige danske cykelstjerne i et interview med TV 2 Sporten.

Jagten på en nemmere hverdag uden så mange rejsedage har ført Jonas Vingegaard og familien til Ticino i den italienske del af Schweiz.

- Det hjælper, at vi ikke har rejst så meget rundt, som vi har gjort tidligere. Førhen har vi altid rejst rundt til alle mulige forskellige steder, og det er vi stoppet med nu, og det hjælper, siger den dobbelte Tour de France-vinder.

Dermed bor Jumbo-Vismas Jonas Vingegaard nu i samme land som sprinteren Mads Pedersen, der cykler for Lidl-Trek. De to har dog endnu ikke trænet sammen, oplyser Vingegaard til TV 2.

####

I sidste uge stod samtlige politifolk i Vejle bag en mistillidserklæring til politidirektør Jørgen Abrahamsen, efter at han lukkede en kritiseret specialpatrulje.

Siden har politiet i Vejle og ledelsen i Sydøstjyllands Politi aftalt at arbejde på at forbedre forholdet med blandt andet ugentlige møder mellem tillidsfolk og ledelse.

####

 Jeg har stor tillid - både til politiledelsen i Sydøstjyllands Politi - ligesom jeg har det til alle betjentene. Og jeg har noteret mig med tilfredshed, at nu ser man fremad, og man får nogle processer op at stå.


####

Flere end 30.000 rekrutter fra Ukraine har siden juni 2022 gennemført en militærtræning i Storbritannien med hjælp fra blandt andet danske instruktører.

Det skriver Forsvaret i en pressemeddelelse.

De trænede rekrutter havde inden programmets start ingen eller begrænset erfaring som soldater. I løbet af fem uger har de modtaget undervisning i blandt andet betjening af våben, førstehjælp og krigens love. De har også modtaget lektioner om miner.

Udover danske instruktører har kyndige fra en lang række lande bidraget. Heriblandt instruktører fra Storbritannien, Canada, New Zealand, Finland og Australien.

En oversergent fra det ukrainske forsvar kritiserede sidste måned den danske træning af ukrainske soldater for at være for langt væk fra den virkelighed, soldaterne kæmper i. 

####

Syddansk Universitet (SDU) har i øjeblikket et strømudfald, der påvirker IT og netværk på universitet. Det skriver SDU i en mail til de studerende, som DR er i besiddelse af.

Nedbruddet skyldes fysiske forhold lokalt på SDU på Campusvej i Odense. Der er lige nu ikke noget, der tyder på, at der er tale om et cyberangreb, lyder det i mailen.

Studerende og lærere kan tilgå mails med videre, hvis de bruger deres eget netvæk eller arbejder hjemmefra.

####

Retten afviste enstemmigt den britiske regerings anke mod en tidligere dom, der lagde til grund, at migranter ikke kunne sendes til Rwanda, fordi det ikke kunne betragtes som et sikkert tredjeland.

Den tidligere S-regering i Danmark havde lignende planer om at oprette et modtagercenter i Rwanda for asylansøgere.

####

Sport afgøres ofte på marginaler.

Men de marginaler, som tirsdag blev afgørende for den danske windsurfer Johan Søe, var lige en tand ekstra marginale.

For efter en lang sæson med i alt fem World Tour-konkurrencer lå det 20-årige stortalent til at tage en overraskende VM-titel i slalom-disciplinen inden årets sidste World Tour-afdeling i Japan, der blev afholdt fra den 10. til den 14. november.

Og da Søe efter de første sejladser lå godt til i toppen, så det ud til at lykkes for danskeren.

Men så ramte lidt af en sportslig bombe, da den internationale windsurfingorganisation (PWA) tirsdag valgte helt at diskvalificere Johan Søe fra konkurrencen i Japan som følge af et ulovligt sejl.

- Efter udstyrsinspektion af topudøverne ved PWA Slalom Finals i Japan, blev den danske sejler, Johan Søe, desværre fundet skyldig i at have brugt et sejl, der var blevet modificeret i forhold til dets oprindelige fabriksspecifikation, og som derfor ikke levede op til den registrerede specifikation. Derfor havde protestkomitéen i henhold til reglerne vedrørende udstyr intet andet valg end at diskvalificere Johan fra den sidste begivenhed i Japan, skriver PWA på sin hjemmeside.

- Selvom vi har sympati for Johan, der mister VM-titlen under sådanne omstændigheder, er reglerne klare, skriver PWA videre.

Diskvalifikationen betyder, at Johan Søe blev tildelt en sidsteplads i den afsluttende World Tour-afdeling, og dermed må han i stedet for guld tage til takke med en 13.-plads i den samlede stilling for 2023.


DR Sporten har uden held forsøgt at få en kommentar fra Johan Søe.

Men på Instagram har den danske windsurfer kommenteret beslutningen, som han langt fra er tilfreds med.

- Som I alle har læst, så lå jeg til at tage titlen, men fordi PWA's dommere besluttede, at et af mine sejl overskred specifikationerne med nogle milimeter, blev jeg diskvalificeret fra konkurrencen i Japan. Jeg vil gerne understrege, at jeg på intet tidspunkt brugte det sejl i Japan, skriver Johan Søe.

- Selvom jeg sætter pris på det arbejde, der er udført fra PWA med at sikre, at reglerne bliver fulgt, er jeg ikke sikker på, at den beslutning, der blev taget, var korrekt, da jeg aldrig brugte sejlet i Japan, skriver han videre.

Hver windsurfer har ret til at indregistrere flere forskellige sejl, som kan bruges i forskellige vindforhold under World Touren. Men det ulovlige sejl benyttede danskeren altså slet ikke ved konkurrencen i Japan. Ikke desto mindre kostede det en diskvalifikation.

####

Det kan godt være, at det var ukompliceret for Holger Rune at besejre Stefanos Tsitsipas tirsdag eftermiddag, efter grækeren tidligt i kampen trak sig med en skade.

Til gengæld bliver det særdeles kompliceret for den danske tennisspiller at nå semifinalen ved sæsonfinalen.

Det skyldes, at italienske Jannik Sinner i gruppens anden kamp sent tirsdag aften slog den serbiske verdensetter Novak Djokovic i tre sæt med cifrene 7-5, 6-7, 7-6 efter mere end tre timers tennis.

Og dermed er gruppen helt og aldeles åben, inden de sidste to gruppekampe spilles torsdag. Her møder Holger Rune netop Jannik Sinner, mens Novak Djokovic møder Hubert Hurkacz, der har erstattet den skadede Stefanos Tsitsipas.

Det betyder nemlig, at hjemmebanehåbet i Torino, Jannik Sinner, har to sejre i to kampe, mens både Rune og Djokovic har en enkelt sejr efter de første to kampe. De to bedste i gruppen avancerer til semifinalen.

Lad os for overblikkets skyld tage et kig på stillingen i gruppen efter to kampe. Hver sejr giver et point, og spillerens sætstatistik er markeret i parentes:

1. Jannik Sinner: 2 point (4-1)

2. Novak Djokovic: 1 point (3-3)

3. Holger Rune: 1 point (3-2)

4. Stefanos Tsitsipas: 0 point (0-4)

(4.) Hubert Hurkacz: 0 point (0-0)

####

Han startede inde i fem af de seks danske kampe ved EM-slutrunden i 2021.

Nemlig! Den sommer, hvor hele Danmark var på den anden ende i en fodboldrus ikke set siden sommeren 1992.

Nu er Jannik Vestergaard så tilbage efter mere end et års fravær fra fodboldlandsholdet – og derfor er smilet også et af de bredeste, du finder, hvis du bevæger dig forbi landsholdslejren i Helsingør de kommende dage.

- Det er med landsholdet, at jeg har haft de allerstørste oplevelser i min karriere. Så det betyder meget, og det er lidt kulminationen på en periode, der er gået mindre godt.

For tiden mellem landsholdets fodboldmæssige højdepunkt i dette årtusinde og så comebacket denne november, har været lang.

Efter EM-rejsen gik det stille og roligt galt for Jannik Vestergaard. På fodboldbanen vel at mærke.

Forsvarsspilleren skiftede Southampton ud med Leicester, og kort inde i efteråret røg danskeren først på bænken og sidenhen helt ud af daværende manager Brendan Rodgers’ trup.

- Hvis jeg løber ind i en skade, er det nemmere at forholde sig til, at jeg sidder ude. Det var ikke tilfældet. Jeg følte mig superklar og i god form, og jeg skal ikke kunne sige, hvad der lå til grund for den situation, jeg befandt mig i.

Trods den manglende spilletid kiggede landstræner Kasper Hjulmand fortsat danskerens vej. I hvert fald i sommeren 2022 hvor Vestergaard igen var med i Danmarks trup til fire kampe i Nations League.

Men herefter kostede den manglende spilletid også pladsen på landsholdet. Et valg, Jannik Vestergaard også selv har forståelse for.

- Jeg ville heller ikke have udtaget mig selv, da jeg slet ikke spillede. Så jeg forstår det godt, men det har selvfølgelig gjort ondt ikke at være en del af holdet, og det har varmet, at jeg alligevel har følt, at jeg stadig havde en eller anden form for plads. Det er fedt at stå, hvor jeg gør lige nu.

I sommer fik det 199 centimeter høje forsvarsfyrtårn så ny cheftræner i klubben. Italieneren Enzo Maresca kom til, og det har både skabt succes for holdet, der topper den næstbedste engelske række efter 16 runder, men også for Vestergaard selv, der således har stor andel i succesen med fuld tid i 15 af de 16 kampe.

- Nu har jeg en ny træner, som ser min vej, og som spiller en form for fodbold, som passer mig rigtigt godt. Jeg nyder både tillid og har selvtillid.

- Jeg er stolt over at have arbejdet mig tilbage fra at have været, hvor jeg har været, og jeg synes faktisk, at jeg er kommet styrket ud af det.

Siden debuten i rødt og hvidt for ti år siden har Jannik Vestergaard repræsenteret de danske farver 35 gange i alt. Nu venter så måske optræden nummer 36 og eventuelt 37, når Danmark i løbet af den kommende uges tid møder både Slovenien og Nordirland i de to sidste kvalifikationskampe i jagten på en billet til sommerens EM-slutrunde.

Trods den udeblivende udtagelse gennem mere end et år, fortæller forsvarsspilleren, at han aldrig for alvor har følt sig ude af landsholdet. Han har bare ikke været med, som han siger.

At han en dag igen ville være at finde i landsholdstruppen, har landstræneren da heller aldrig tvivlet på.

- Han har igennem min tid – både i 2020 og specielt i 2021 – spillet rigtig godt for landsholdet og har været en vigtig spiller både på og uden for banen.

- Selvfølgelig har vi holdt kontakten, og jeg er glad for at se ham nu. Han virker til at være sig selv igen og har fået en træner, der værdsætter hans kvaliteter. Vi er glade for at have en spiller, der kan bruge begge ben og slår gode afleveringer, siger Kasper Hjulmand.

####

Lørdag aften gik UFC-kæmperen Mark O. Madsen ind i buret i det ikoniske Madison Square Garden til hans hidtil største kamp.

Drømmen var en sejr, men den drøm blev dog relativt hurtigt slukket af amerikanske Jared Gordon, der med 18 sekunder igen af første runde knockoutede danskeren.

Forud for opgøret fortalte Mark O. Madsen til DR Sportens podcast, Tyvstart, at en sejr ville være helt afgørende, hvis den 39-årige dansker skulle kæmpe sig op ad ranglisten og komme tættere på at opnå drømmen om at blive en champion.

Det startede også godt for den tidligere olympiske bryder og OL-sølvvinder, som dominerede i de første par minutter af opgøret, hvilket dommernes scorekort efter kampen også afslørede.

Men et skidt træk efterlod danskerens hoved ubeskyttet, og det udnyttede amerikaneren til fulde til at sende sin danske modstander til tælling.

Én ærgerlig beslutning, og så lå Mark O. Madsen i det ottehjørnede bur. Og set i retrospekt er det også en beslutning, han ærgrer sig over.

- Når jeg kæmper om at komme op i rang, så nytter det jo ikke noget, at jeg går ind og taber den kamp, siger Mark O. Madsen.

- Det er en rids i lakken, og det er det også i stoltheden.

Med nederlaget i weekenden har den 39-årige dansker nu tabt to kampe i træk, og dermed er hans fremtidige muligheder for at kæmpe sig op i toppen af UFC en smule besværliggjort.

I UFC bliver kæmperne modstandere oftest fundet gennem rangering og resultaterne i de seneste opgør.

Nederlaget er derfor et hårdt slag for Mark O. Madsen, men ikke hårdt nok til, at han smider håndklædet i ringen.

- Det er ikke slut endnu, fastslår han.

- Min modstander, Jarred Gordon, havde inden kampen en historik på 19 sejre og seks nederlag, så det er ikke ualmindeligt, at man kæmper videre i UFC med nederlag på sit cv.

####

Lørdag var en skidt dag for Danmarks fodboldlandshold. Rigtig skidt endda.

For her måtte både Christian Eriksen og Rasmus Højlund udgå med skader i løbet af Manchester Uniteds Premier League-kamp mod Luton.

Og skaderne til de to landsholdsprofiler er så alvorlige, at de ikke som planlagt møder ind i den danske landsholdslejr mandag formiddag. Dermed misser de Danmarks kommende EM-kvalifikationskampe mod Slovenien og Nordirland. Det oplyser Dansk Boldspil-Union mandag formiddag på X.

Landstræner Kasper Hjulmand har i stedet udtaget Napoli-spiller Jesper Lindstrøm og Trabzonspor-spiller Jens Stryger Larsen til de afgørende kvalifikationskampe.

- Rigtig god bedring til United-duoen og stort velkommen i truppen til Jobbe og Stryger, skriver DBU på X.

Afbuddene kommer på det værst tænkelige tidspunkt for Danmarks fodboldherrer, for der er kvalifikation til sommerens EM-slutrunde i Tyskland på spil i den kommende samling. Allerede fredag aften kan Danmark sikre EM-billetten med en sejr over Slovenien hjemme i Parken i København.

Kikser den mission, så får danskerne endnu en mulighed i forbindelse med udekampen mod Nordirland mandag den 20. november.

Christian Eriksen måtte udgå med en knæskade efter 40 minutters spil af Manchester Uniteds Premier League-kamp mod Luton lørdag eftermiddag. Den danske midtbanespiller satte sig pludselig ned på banen, modtog behandling og måtte lade sig udskifte. Han blev erstattet af Mason Mount.

I slutningen af anden halvleg var det så landsholdskollega Rasmus Højlund, der satte sig i græsset. Den danske Champions League-topscorer havde tilsyneladende problemer med baglåret, som han tog sig til, da han blev behandlet af Uniteds sundhedsstab.

Højlund blev skiftet ud med godt ti minutter igen og erstattet af Anthony Martial. Den 20-årige dansker gik direkte i omklædningsrummet efter udskiftningen. United vandt kampen med 1-0.

Endnu en landsholdsspiller i form af Andreas Skov Olsen udgik med en skade i weekenden, da kantspilleren var i aktion for belgiske Club Brügge. Han spillede kun første halvleg i 0-0-kampen hjemme mod Cercle Brugge søndag aften. DBU har dog endnu ikke meldt noget ud om Skov Olsens skadessituation.

Men under alle omstændigheder bliver landstræner Kasper Hjulmand og hans trænerstab tvunget til at løse store skadesudfordringer. Også landsholdets anfører, Simon Kjær, har meldt afbud med en skade til de afgørende EM-kvalifikationskampe.

Danmark er nummer to i EM-kvalifikationens gruppe H inden de sidste to kampe. Her har danskerne lige så mange point som Slovenien, der lige nu indtager førstepladsen. Danmark og Slovenien har 19 point og har fire point ned til Kasakhstan på tredjepladsen inden de to afgørende kampe.

####

For en pensioneret økonomikonsulent som Gert Lyksborg er det et simpelt, men trist regnestykke:

Siden han fik den første dato for at få opereret sin stomi tilbage, har han skiftet cirka 1.800 stomiposer fra lukningen på maven.

Datoen var den 5. maj sidste år, og når han cirka tre gange om dagen skifter sin stomi, løber tallet op. Og hver eneste gang, han skifter stomien, føler han sig generet og hæmmet.

- Jeg venter og har ventet i rigtig lang tid. Og hver gang jeg kontakter hospitalet, får jeg at vide, at jeg står på ventelisten, men der desværre ikke er udsigter til operation. Det er en nedslående besked, og så går der lige 1-2 dage, før jeg er ovenpå igen, fortæller Gert Lyksborg.

Siden han fik den første dato for at få fjernet sin stomi på Hvidovre Hospital er operationen blevet udskudt. Vel at mærke uden, at han har fået en ny operationsdato.

Ifølge formand for Dansk Kirurgisk Selskab, overlæge Jens Hillingsø, er det netop patienter, der skal have lagt stomi tilbage, der må vente længere, fordi fokus er så markant på behandlingen af patienter med kræft i et presset hospitalsvæsen.

Stomipatienterne har nemlig ikke en akut eller livstruende sygdom eller kan blive behandlet på privathospital, og derfor venter de ofte i mange måneder og nogle gange år på deres behandling, fastslår Jens Hillingsø over for DR.

####


Er Danmark godt nok rustet til at sikre hospitaler, kraftværker og elnettet, hvis udenlandske magter som Kina og Rusland vil os det ondt?

Det mener den tidligere Nato-ambassadør, topdiplomat og leder af den forhenværende regerings sikkerhedspolitiske analysegruppe, Michael Zilmer-Johns, ikke.

Og han får opbakning fra flere partier i forsvarsforligskredsen, som i denne uge for alvor tager hul på forhandlingerne om, hvordan de mange milliarder i det nye forsvarsforlig skal bruges.

- Jeg er helt enig med Michael Zilmer-Johns i, at der er blevet sovet i timen i forhold til, hvordan vi sikrer vores kritiske infrastruktur og beskytter den bedre og i det hele taget forholder os til den nye virkelighed med hybrid krigsførelse, siger SF’s forsvarsordfører, Anne Valentina Bertelsen.

Michael Zilmer-Johns siger i et interview med DR, at den danske strategi for at sikre vores kritiske infrastruktur mod udenlandske angreb er baseret på "håb" og opfordrer regeringen til at oprette et særskilt ministerium for national sikkerhed.

- Konklusionen er klar - vi har brug for, at vi får en minister, som har det samlede ansvar for samfundssikkerhed, siger han.


- Vi står jo over for en potentiel ministerrokade, og det kunne jo være, at regeringstoppen skulle sætte sig sammen og tage snakken allerede nu og muligvis skille den nationale sikkerhed og det civile beredskab ud og lave et selvstændigt ministerium, siger han.

De Radikales forsvarsordfører, Christian Friis Bach, er også med på idéen et godt stykke hen ad vejen, lyder det i et skriftligt svar.

- Vi synes, at det er rigtige tanker, lyder det fra De Radikale, der ifølge Christian Friis Bach også har foreslået, at der bliver oprettet et Nationalt Sikkerhedsråd med ledelse af Sstatsministeren.

Anne Valentina Bertelsen fra SF synes, at idéen om at skabe et helt nyt ministerium med ansvar for de hybride trusler mod den kritiske infrastruktur i Danmark er god.


Men hun frygter, at det måske allerede er for sent at gennemføre så stor en øvelse. Derfor kan man starte med at give mere ansvar til Forsvarsministeriet – også i forhold til de ikke-militære trusler mod Danmark.

- Man burde starte med at sige, at Forsvarsministeriet skal sætte sig for bordenden. Det er dem, der har pengene, det er dem, der i sidste ende har ansvaret, hvis der sker noget meget alvorligt, og det er også her, Center for Cybersikkerhed og Forsvarets Efterretningstjeneste ligger. Så jeg mener ikke, at der er nogle undskyldninger for ikke at gå i gang nu, siger hun.

I regeringsgrundlaget lægger SVM-regeringen op til at få lavet en analyse, der skal se på, om man kan oprette et ministerium for national sikkerhed.

Den analyse skal først og fremmest laves, før det er relevant at oprette et ministerium, siger Simon Kollerup, forsvarsordfører for Socialdemokratiet.

- Analysen skal se på, hvilke fordele og ulemper, der kan være ved sådan et tiltag. Men jeg vil også sige, at det kan kun være ét tiltag blandt mange andre, når vi skal til at udmønte forsvarsforliget, siger han.

Justitsministeriet oplyser til DR, at ekspertgruppen, der skal lave analysen, ikke er nedsat endnu.

####

De to ville gerne vide, hvilken rolle Den Uafhængige Politiklagemyndighed (DUP) har spillet i sagen om familien Ibrahim fra Vejle, som optrådte i dokumentaren "Forfulgt af politiet?".

I dokumentaren fortæller familien om de sammenstød, de gennem mere end et år har haft med politifolk fra Sydøstjyllands Politi.

Siden dokumentaren blev sendt i oktober, er der kommet flere historier frem, hvor der bliver stillet spørgsmåltegn ved, om betjentene i Vejle har udført deres job, som de skal.

Dagbladet Politiken afdækkede, at fire medlemmer fra Sydøstjyllands Politis civile specialpatrulje i Vejles natteliv går under navnet 'Tæskeholdet'. Avisen havde fået adgang til flere video-optagelser, og flere kilder fortalte avisen om det, de oplevede som umotiveret vold, begået af de fire betjente.

- Der er nogle borgere, der har en oplevet utryghed omkring politiet, og det er jo gift for et retssamfund, som bygger på at der er tillid til institutionerne, sagde hun ved samrådet.

Peter Hummelgaard er ikke enig med Rosa Lund i, at der mangler tillid. Han henviser til justitsministeriets tryghedsundersøgelse fra juni, hvor ni af 10 ifølge ham giver udtryk for, at de har tillid til politiet.

Han anerkender dog, at der har været en række kritiske historier om politiet i medierne på det seneste. Men de rokker ikke ved hans tillid til politiet.

Samrådet havde også fokus på Den Uafhængige Politiklagemyndighed, der står for at håndtere borgeres klager over politiet.

Flere deltagere i samrådet var bekymrede over, at det tager omkring 200 dage at få en sag behandlet ved Den Uafhængige Politiklagemyndighed. Og der kom flere forslag på bordet til, hvordan sagbehandlingen kan gøres hurtigere - til glæde for både klager og de betjente, der klages over.


En af de bekymrede var SF's retsordfører, Karina Lorentzen Dehnhardt.

- Vi har en udfordring med, at betjentene synes, at det går for langsomt, og at der er chikanøse og grundløse klager. Men der er også forsvarsadvokater, der åbenlyst siger, at det ikke kan betale sig at klage til DUP, sagde hun.

Hun vil gerne have nedsat en arbejdsgruppe, der skal komme med forslag til forbedringer.

Peter Hummelgaard afviser ikke forslaget, men understregede flere gange på samrådet, at han har tillid til både politiet og til Den Uafhængige Politiklagemyndighed.

- Jeg er åben for at drøfte gode idéer til tiltag, der kan være med til at forbedre og styrke Den Uafhængige Politiklagemyndighed yderligere, sagde han.

####

Det skal fremover være langt sværere for mindreårige at få adgang til alkohol, cigaretter og nikotinprodukter.

Det har regeringen, SF, Danmarksdemokraterne, Det Konservative Folkeparti og Alternativet netop indgået en aftale om.

Her er hovedpunkterne i aftalen:

Derfor er det aftalt, at:

•
Prisen på nikotinprodukter sættes op, så de kommer til at koste nogenlunde det samme som cigaretter med tilsvarende nikotinindhold. Det vil betyde, at en dåse med 20 nikotinposer stiger cirka 12 kroner.

•
Det gøres ulovligt for personer over 18 år at købe tobak og nikotin og sælge det videre til mindreårige.

•
Myndighederne vil gå mere målrettet efter sider på sociale medier, der sælger nikotinprodukter til børn og unge.

•
Nikotinprodukter skal gøres mindre attraktive. I dag kan man få nikotinposer med smag af slik og søde bær. Fremover må alle nikotinprodukter kun smage af tobak eller mentol.

•
Der kommer flere områder udendørs, hvor tobak og e-cigaretter bliver forbudt. På udendørsområder, hvor der er rygning forbudt, bliver e-cigaretter også forbudt.

####

Danske unges alkoholindtag faldt i begyndelsen af 00’erne, men udviklingen er vendt siden 2014.

•
De 16-17-årige kan i dag lovligt købe alkohol med en volumen på op til 16,5 procent. Det bliver sat ned til 6 procent.

•
16-17-årige vil ikke kunne købe alkohol efter klokken 22 i nattelivszoner. Det skal forhindre, at unge, der ikke kan komme ind på barer og klubber, køber alkohol i kiosker og holder fester på gaden i stedet.

•
Det gøres ulovligt for personer over 18 år at købe alkohol over den tilladte alkoholvolumen og sælge det videre til mindreårige.

•
Alkohol skal placeres i supermarkeder, så de ikke appellerer til børn og unge, eksempelvis tæt på chips og slik.

•
Ungdomsuddannelser opfordres til at få en tydelig alkoholpolitik og til at skabe fællesskaber uden alkohol.

####

Selv om det er forbudt at købe cigaretter og nikotinprodukter for unge 18 år og alkohol for unge under 16 år sker det stadig. Derfor skal kontrollen styrkes og straffen være højere.

•
Sikkerhedsstyrelsen får 15 millioner kroner mere årligt til at kontrollere butikkerne for at overholde reglerne.

•
Sikkerhedsstyrelsen skal kunne beslaglægge ulovlige nikotinprodukter som eksempelvis puffbars uden at tilkalde politiet

•
Bøden for at overtræde reglerne sættes op, så det koster 50.000 kroner første gang en butik bliver taget i at sælge nikotin, tobak og alkohol til unge under aldersgrænsen eller ved at sælge ulovlige nikotinprodukter.

•
Hvis butikken overtræder reglerne 3 gange, vil butikken få frataget retten til at sælge produkterne.

####

Aftalen går imod al evidens, imod andre landes erfaringer, imod alle sundhedsfaglige eksperter og imod Sundhedsstyrelsens anbefalinger. Derfor kan jeg ikke blåstemple den samlede plan

####

Det skete blandt andet på baggrund af, at danske unge har europarekord i druk og i det hele taget har en mere fuldskabsorienteret drukkultur.

I alt 3 ud af 5 danske 15-16-årige havde i 2019 drukket mindst fem genstande ved samme lejlighed inden for den seneste måned. Det gjaldt kun for 1 ud af 5 svenske i samme aldersgruppe, og var også langt over det europæiske gennemsnit på 34 procent.

####

Som del af aftalen stiger prisen på nikotinposer, så en dåse med poser kommer til at koster omkring 60 kroner og dermed flugter med prisen på en pakke cigaretter.

Derudover skal nikotinposerne gøres mindre attraktive ved kun at måtte smage af tobak eller mentol – og ikke som i dag af alt fra ananas til vandmelon.

Baggrunden er ifølge partierne bag aftalen, at alt for mange unge er begyndt med nikotinposer, der ifølge Statens Institut for Folkesundhed kan være stærkt afhængighedsskabende og påvirke unges hjerner.

Over en tredjedel af de 15-29-årige bruger mindst ét tobaks- eller nikotinprodukt dagligt eller lejlighedsvist. I 2020 var det tal 26,3 procent.

Særligt forbruget af e-cigaretter er steget, hvilket ifølge aftaleparterne især skyldes de farvestrålende puff bars med søde smage og højt nikotinindhold, der importeres og videresælges til de mindreårige. Således er andelen af 15-17-årige, der bruger e-cigaretter steget fra 4,5 procent i 2020 til 10,1 procent i 2022.

De er allerede ulovlige for butikkerne at sælge i Danmark, men importeres og sælges i stor stil til de unge – fx i kiosker og via sociale medier.

Fremover vil der blive sat ind over for den ulovlige distribution ved at give Sikkerhedsstyrelsen flere muskler til at kontrollere ulovligt salg af nikotinprodukter og alkohol. Blandet andte ved at bruge unge kontrolkøbere - de såkaldte mystery shoppere - i indsatsen.

Desuden skal bøden for at overtræde reglerne sættes op, så det koster 50.000 kroner første gang en butik bliver taget i at sælge nikotin, tobak og alkohol til unge under aldersgrænsen eller ved at sælge ulovlige nikotinprodukter.

####

Danmarks tronarving prins Christian har her til formiddag underskrevet den såkaldte højtidelige erklæring om at ville overholde grundloven.

Det betyder, at han nu kan udnævnes som rigsforstander.

Det skete i Statsrådet, hvor prins Christian deltog for første gang, og det var historisk. Det er nemlig aldrig sket før i danmarkshistorien, at både regenten, en tronfølger og en myndig tronarving er til stede i Statsrådet på samme tid.

Og historiens vingesus kunne da også mærkes, fortalte udenrigsminister Lars Løkke Rasmussen, inden han gik ind til mødet.

- Det er en stor dag. Det er et vidnesbyrd om generationers skifte, og en historie der hænger sammen.

- I dag er et menneskeligt symbol på, hvordan fortid, nutid og fremtid knyttes sammen, sagde han.


Ved siden af prins Christian sad hans far, kronprins Frederik, mens dronning Margrethe sad for enden af det aflange bord, hvor alle regeringens ministre også havde taget plads.

- Statsrådet er en meget formel omgang. Der er nogle ritualer, og der sker bestemte ting. Det er ekstra, ekstra fint, siger Cecilie Nielsen, der er DR's historie- og kongehusekspert.

Og jo finere det er, jo mindre må offentligheden være med på sidelinjen. Derfor slukkede tv-signalet, da vi havde set alle sætte sig om bordet i de kongelige repræsentationslokaler på Christiansborg.

Som rigsforstander kan prins Christian formelt set nu træde til og lede møderne i Statsrådet, hvis hverken dronning Margrethe eller kronprins Frederik kan. Det kommer næppe til at ske lige foreløbig, men nu er vi klar til, at det kan ske, siger Cecilie Nielsen.

####

Det danske samfund er lige nu en kolos på lerfødder.

Hvis ondsindede kræfter sparker fundamentet væk, så er der ingen, der har et overordnet ansvar eller en plan for at samle stumperne.

Det kan eksempelvis være, hvis strømmen forsvinder i store dele af landet. Så ryger både telefon- og internetforbindelser.

Når telefonerne ikke virker, så er det umuligt at ringe efter hjælp. Det er de færreste, der ejer en batteridrevet radio, så de kan heller ikke tune ind og lytte efter, hvad der sker.

Det er alt for sårbart, og derfor er der brug for et "Ministerium for Samfundssikkerhed", lyder opfordringen nu fra Michael Zilmer-Johns.

En myndighed, der kan sørge for, at de rette beredskabsplaner er klar, før det går helt galt.

####

 Det betyder jo også, at vi formentlig er et af de lande, som russerne er allermest irriterede på, og derfor skal vi selvfølgelig være ekstra godt forberedt. Vi bliver nødt til at tænke igennem, hvad det er for nogle systemer, der bare skal fungere. Også selv om den store strømforsyning skulle gå hen at ryge. Hvor skal der stå nogle store generatorer og noget diesel parat, så vi hurtigt kan komme op og få de her kritiske funktioner til at køre.

####

Alle de andre nordiske lande har sådan en stor, velbemandet myndighed med op til 1.000 mand ansat, som har den her opgave hele tiden med at gennemlyse samfundet for sårbarheder, og om samfundet er godt nok beskyttet mod de forskellige trusler. Når vi satte os ned og kiggede på den opgave, der skal løses, og når vi kigger på, hvordan andre løser den, så synes jeg, at konklusionen er klar - vi har brug for, at vi får en minister, som har det samlede ansvar for samfundssikkerhed.

####

Hun kan ikke rigtig forklare, hvad der fik hende til at gemme chips og slik for sine forældre i kroge og bag skabe på sit værelse. Eller hvorfor det føltes trygt at spise det, når hun var alene og havde dårlige tanker.

####

- Alt føltes lidt håbløst. Jeg havde ikke rigtig nogen venner. Jeg følte ikke, jeg hørte til nogen steder.

- Jeg behøvede ikke at tænke på alle de ubehagelige ting, og jeg følte mig ikke alene på samme måde, når jeg spiste.

Men så rammer skyldfølelsen altid.

- Jeg skal til at gemme alle beviserne for mine forældre. Det er flovt, og jeg får det rigtig dårligt med mig selv.

- Der kommer altid et tidspunkt, hvor skammen tager over og begynder at pine én, og så bliver man endnu mere ked af det, end man var i forvejen.

####

- Jeg husker, at en sygeplejerske prøvede at uddanne mig i, hvordan jeg burde spise ud fra kostpyramiden, kalorier og nøglehulsmærket, siger hun.

- Det har været meget "kom i gang", "ud og løb en tur" og "du skal bare tage dig sammen".

Så begyndte hendes forældre at holde øje med, hvad og hvor meget hun spiste.

####

Efter mange års frem og tilbage fra julemærkehjem og læger, skete i 2021 det, hun havde ventet så længe på.

Amalie Haklier skulle helt tilfældigt tale med en ny overlæge på Hvidovre Hospital til den overvægtsbehandling, hun var i gang med.

- Han spurgte: Kunne det tænkes, du har en spiseforstyrrelse?

- Og så brød jeg sammen. Det havde jeg aldrig tænkt over. Det var der aldrig nogen, der havde spurgt mig om. BED er ikke noget, man har i Danmark, tænkte jeg.

Hun blev henvist til et privat behandlingstilbud i kompetencecenteret for spiseforstyrrelser, hvor hun startede med at have samtaler på ene hånd med en psykolog.

####

En dagplejemor, der fortæller om friheden og de mange muligheder ved jobbet, sat sammen med et fængende beat og krydret med lidt baby-pludren i baggrunden.

Det er ingredienserne i Brønderslev Kommunes nye kampagnevideo, der skal afhjælpe et stort problem, som ikke bare de, men mange kommuner i hele landet har:

Der er mangel på dagplejere.

Mange af dem, der arbejder som dagplejere i dag nærmer sig pensionsalderen, og der bliver kun flere børn.

En fremskrivning fra FOA peger på, at der frem mod 2030 vil være behov for at trække knap 5.000 nye dagplejere til faget, hvis lige så stor en andel af de 0-2-årige skal kunne gå i dagpleje.

Det er noget, der skaber bekymringer blandt småbørnsforældre, som Anne Sofie Mark fra Støvring i Nordjylland, der i øjeblikket er på barsel med lille William på fem måneder.

- Det er mega-bekymrende, fordi de første leveår er så fundamentale for, hvordan deres liv bliver, siger hun.

Manglen på dagplejere har fået flere kommuner til at tænke kreativt i jagten på at tiltrække nye til faget.

Blandt andet i Nordjylland, hvor FOA Nordjylland peger på, at der kommer til at mangle 650 nye dagplejere inden 2030.

Her har Brønderslev Kommune lavet kampagnevideoer, hvor dagplejere i kommunen forklarer om det gode liv som dagplejer.

De har også omstruktureret deres fordeling af børnene, så der er mere plads til de alleryngste. Derudover tager de ud til barselscaféer og fortæller om jobbet som dagplejer i kommunen. En ”charme-offensiv” for at tiltrække flere dagplejere.

- Vi mangler dagplejere, så for at finde nogle flere, der kan blive optaget af faget, så har vi været nødt til at tænke lidt kreativt, siger Michael Høyer Johansen, områdeleder for dagplejen i Brønderslev Kommune.

Han håber, at en enkelt eller to af de forældre, der er til barselscafe med deres spædbørn kan få lyst til at melde sig under dagplejer-fanerne.

De store udfordringer med at skaffe dagplejere til at passe de alleryngste mærkes i mange kommuner i hele landet. Og flere steder har man taget alternative midler i brug for at komme manglen til livs.

I Odense på Fyn laver dagplejere videoer om at være dagplejere, i Favrskov Kommune i Østjylland laver man videoer, annoncerer og har åbnet for at ansætte såkaldte ”flyvere”, som er en slags vikarer, og på Frederiksberg i København laver kommunen kampagnevideoer for at lokke folk til.

I en rundspørge, som Bureau 2000 har gennemført for FOA, svarer 19 ud af 77 kommuner, at forældrene ikke kan være sikre på at få en dagplejeplads, hvis de ønsker det. Kun 34 kommuner svarer, at det kan forældrene altid eller næsten altid.

Det betyder meget for mange forældre, at man kan vælge det helt rigtige sted at få passet sit barn.

- Man vil jo gerne tilbyde sit barn det allerbedste, for det er jo mange timer, de er afsted, så det betyder meget, at det er det helt rigtige, siger Julie Jung Overgaard Larsen fra Støvring, der er mor til tre drenge.

”Du får masser af muligheder for dejlige oplevelser med børnene”.

Ovenstående passage er taget fra Rebild Kommune i Nordjyllands brev, der skal lokke nye dagplejere til. Brevet er sendt ud til forældre i kommunen, og er tænkt til at kunne gives videre til nogen, man tænker kunne blive gode dagplejere.

- Brevet er en slags invitation ind i, om man kunne have lyst til at blive dagplejer, siger Jesper Johansen, der er dagtilbudsleder i Støvring i Rebild Kommune.

Brevet er blot et eksempel på den nødvendige kreativitet, der er fundet frem i flere af landets kommuner.

Udover breve, videoer og oplæg, så er også andre midler taget i brug. I Vesthimmerlands Kommune havde man tidligere på året et optog med dagplejere til en byfest.

De mange kreative forsøg på at løse den akutte problematik med mangel på dagplejer er ifølge Anne-Grete Sveistrup, ansvarlig for pædagogisk sektor i FOA Nordjylland, ikke nok.

####

Hen over efteråret har 160 pårørende til personer med psykisk sygdom afprøvet et nyt kursus, som skal gøre dem bedre i stand til at støtte deres kære.

Kurserne holdes af foreningen Bedre Psykiatri, og her bliver de pårørende blandt andet undervist i egenomsorg og sygdomsviden. Og interessen har været overvældende. Faktisk måtte Bedre Psykiatri oprette ventelister allerede få dage efter, at det blev muligt at melde sig til.

- Det er jo en kæmpestor succes i sig selv, men det berører mig også, fordi det viser, at behovet er så stort, siger projektleder Line Thygesen fra Bedre Psykiatri.

Torsdag aften mødtes Christina Kargaard for sjette og sidste gang med de andre kursister på Nørrebro for at afslutte sit forløb. Hun kan mærke, at de seneste måneders undervisning allerede har gjort hende til en bedre støtte for kæresten Thomas, der lider af kompleks PTSD.

- Jeg bevarer roen bedre og i længere tid, og jeg mister ikke så nemt overblikket, som jeg gjorde før. Det er i særdeleshed det med egenomsorgen, der har været givende for mig, fortæller hun.

Målet med kurserne er netop at give de pårørende bedre værktøjer til at passe på sig selv, så de ikke brænder ud. For som nærmeste pårørende er Christina Kargaard en vigtig ressource for sin kæreste.

Familiemedlemmer og venner bruger ofte store mængder tid og energi på at hjælpe den syge, men de risikerer selv at gå ned med flaget, hvis de ikke får ordentlig støtte, fortæller projektleder Line Thygesen.

- Desværre ser vi nogle gange efter længere forløb, at de pårørende også selv ender med at blive slidte og eventuelt også få noget sygdom, fordi det er enormt belastende at være, hvor de er.

Men når de pårørende får den rigtige hjælp, kan de blive en vigtig støtte for de syge.

- Med stærke pårørende omkring sig kan den med psykisk sygdom få færre genindlæggelser og måske have en bedre recovery. Det er både nationalt og internationalt, man ser det, siger Line Thygesen.

Sidste år viste et italiensk og tysk studie, at hele 90 procent af de personer med den psykiske sygdom skizofreni, hvis pårørende inddrages i behandlingen, er uden for risiko for at få tilbagefald. For patienter, der får standardbehandling, gælder det 63 procent.

Det nye pårørendekursus har også givet Christina Kargaard en bedre forståelse af de rettigheder, hun og kæresten Thomas har i psykiatrien og hos kommunen.

- Det har faktisk været ret rart. For der er rigtig mange muligheder, men det er svært at finde rundt i dem, fordi man jo i forvejen er kørt ned på ressourcer, siger hun.

Pårørendekurserne har kørt som pilotprojekt i Region Hovedstaden og Region Syddanmark, og efter planen skal de udbredes til hele landet næste år.

Og det glæder Christina Kargaard, at andre i lignende livssituationer kan få samme mulighed.

- Det betyder rigtig meget. Man er meget alene med psykisk sygdom. Selvom man måske har et stort netværk, så har man heller ikke lyst til at belaste dem med det hele tiden. Og så er der også meget tabu i det, som gør, at mange heller ikke spørger ind, siger hun.

Bedre Psykiatri regner med at holde 50 pårørendekurser i løbet af 2024. Pengene til initiativet kommer blandt andet fra regeringens psykiatriplan.

####

- Men hvis vi ser på taxaer, så har jeg ikke hørt noget om den utryghed før. Og det er altså en af de mest trygge befordringsmidler, du kan køre i, hvis du ikke selv kører. For eksempel på grund af kameraer i taxaerne.

####

Men ministeren har ikke hørt om, at der skulle være en bekymring specifikt i forhold til det. Og hvis den er der, er den ubegrundet, mener han. Der begås nemlig stort set ingen kriminalitet af taxachauffører, og sikkerheden er "tårnhøj", lød hans svar i Folketingssalen.

I et interview med DR uddyber han, at han er helt med på, at der kan være en generel utryghed for kvinder i nattelivet.

####

 Jeg tror, hendes formål var sende et signal om, hvem der er den største hardliner overfor indvandrere, og ikke så meget om at opnå noget politisk med ændringer af taxaloven.

- Især når vi ikke har noget, der underbygger, at der reelt skulle være noget at være bekymret for. For det er et af de mest sikre transportmidler.

####

- Det vigtigste for os er at sikre tryghed for danske kvinder. Det betyder også, at man kan til- og fravælge forskellige chauffører. Det er ikke muligt i dag, og det er det afgørende for os.

- Jeg kommer ikke til at gøre noget for at dele folk op i etnicitet. Det giver ikke nogen mening.

####

Det er ikke mindst i nogle kommuner nord for København, hvor den økonomiske udvikling i forvejen har været bedst, at man har fremgangen, mens kommuner som Langeland, Ærø, Tønder og andre får langt mindre ud af reformen.

####

Nu sidder Socialdemokratiet i regering sammen med Venstre. Regeringen har netop fremlagt en skatteplan, hvor beskæftigelsesfradraget bliver forhøjet og grænsen for, hvornår man skal betale topskat, hæves.

En beregning fra den borgerlig-liberale tænketank Cepos viser, at planen i særlig grad gavner kommuner med mange topskatteydere. Skattelettelsen bliver størst i Allerød, Furesø og Egedal. I bunden af listen finder man Langeland, Læsø og Lolland.

Men skatteminister Jeppe Bruus mener ikke, at de geografiske forskelle i det nye udspil er et problem.

- Det er klart, at det her afspejler beboersammensætningen i de kommuner. Der er flere, der betaler topskat i Allerød end på Langeland. Men hver gang, vi bruger en 10’er, bruger vi otte af kronerne på beskæftigelsesfradraget. Det kommer alle lige til gavn – uanset om man bor det ene eller andet sted.

I regeringsgrundlaget skriver I, at I ønsker et land i geografisk balance. Hvis vi ser på skatteudspillet isoleret set – er det så med til at skabe et Danmark i bedre balance?

- Det er med til at skabe en situation, hvor nogle af de borgere, der har oplevet, at pengene bliver mindre, når priserne på fødevarer gennem de seneste år er steget, får lidt flere penge til sig selv.

- Det er klart, at hvis du bor på Langeland og typisk har lavere omkostninger til et hus, end hvis du bor i en stor by, så kan det godt være, du får lidt mindre skattelettelser gennemsnitligt, men det vil potentielt betyde lidt mere i forhold til dit råderum.

Da V-regeringen i 2017 fremlagde et skatteudspil, lød det fra Socialdemokratiet, at det var geografisk skævt. Socialdemokratiet kritiserede også regeringen for ikke at fremlægge de geografiske konsekvenser. Det er jo det stik modsatte af det, du siger nu?

- Der kom jo heller ikke så meget ud af den skattereform tilbage i 2017, fordi man havde et politisk klima, hvor det ikke kunne lade sig gøre, selv om ambitionerne var meget høje. Nu har vi så i fællesskab med Venstre og Moderaterne fremlagt vores bud på en skattereform, som er i balance, og som også er retfærdig. Det er jeg sådan set glad for.

Men i 2017 mente Socialdemokratiet, at der var en geografisk skævhed i det, regeringen havde lagt frem. Er det så ikke mærkeligt at stå her seks år senere og sige, at det skal ses i en større sammenhæng?

- Du får mig simpelthen ikke til at sige, at det er mærkeligt, at jeg som socialdemokratisk skatteminister er med til at lægge et bud frem på en skattereform, som er den mest socialt balancerede og retfærdige skattereform de seneste 20 år, siger Jeppe Bruus.

Det er dog ikke alle, der køber ministerens forklaring.

SF's skatteordfører Sigurd Agersnap undrer sig over, at geografisk skævhed ikke længere er et socialdemokratisk fokus.

- Det er et gammelt socialdemokratisk slogan, der lyder, at Danmark er for lille et land til store forskelle. Det gælder i forhold til indkomster, men gælder også i forhold til, at vi skal hænge sammen som land og ikke koble udkanten fra de højeste lønninger omkring byerne.

Han mener, at udspillet gør præcis det, som Socialdemokratiet tidligere har tordnet imod.

- Med udspillet øger man købekraften i byerne mere, end man gør ude på landet og i yderområderne. Så det øger en skævhed, der findes i forvejen, siger han.

####

 Det er klart, at hvis man satte den standard, at der ikke var et eneste civilt tab i en krig, så ville man slet ikke kunne føre krig mod Hamas, og at fratage Israel retten til at føre krig mod Hamas ville på en eller anden måde være en absurditet.  Hamas' bestialske terrrorangreb, der var det største drab på jøder siden Holocaust, antændte berettiget vrede i Israel. Israel har efter min mening ret til selvforsvar. Og det modangreb, som Israel har sat ind, som også har civile tab til følge, vækker så vrede på den anden side. Begge dele er, hvis man ser det helt objektivt. 

####

Da Hamas, der af EU og USA bliver betegnet som en terrororganisation, angreb Israel blev over 1.200 israelere, herunder 1.000 civile, ifølge de israelske myndigheder dræbt. Hamas tog også over 200 mennesker som gidsler.

Israel svarede igen med angreb mod Gaza, og sundhedsmyndighederne i Gaza, der er kontrolleret af Hamas, melder om over 10.000 dræbte i de israelske angreb.

Israel har samtidig underlagt Gaza-striben en blokade, og det betyder, at der er mangel på mad, rent drikkevand, medicin og strøm.

####

Derfor er det vigtigt, at der er nogle, der holder fast i, at vi på et tidspunkt skal tilbage på et fredsspor. Den her konflikt dæmmes ikke ind, før der er fundet en løsning, hvor der er plads til både palæstinensere og israelere.  Først og fremmest burde Hamas gøre noget for at lette civiles vilkår. De kunne jo starte med at frigive gidslerne, der holdes som menneskelige bombeskjold. Det gør de ikke, og det viser, hvilken bestialsk fjende vi har med at gøre. Men det er jo ikke situationen. Vi støtter Israels ret til selvforsvar. Vi har fra dag ét understreget, at det skal ske med respekt for international ret. Selvfølgelig skal Israel spille efter reglerne, selvom det må være svært, når dem, de står over for, helt åbenlyst ikke spiller efter reglerne. De blander militære installationer med flygtningelejre og hospitaler, de har taget gidsler, som bruges som skjold, og de er åbenbart fuldstændig ligeglade med, at deres egen befolkning lider tab.  I virkeligheden sidder de nok og spekulerer i de her tab, fordi jo flere tab, jo større vrede, jo større polarisering, jo større risiko for at vi ikke kommer tilbage til en fredsproces. Men det er vigtigt at understrege, at der er mange, der har ansvaret for at deeskalere konflikten. Man kan ikke placere ansvaret alene hos Israel. Det er Hamas, der har udløst det her, det er Hamas, der holder gidsler. De har også et ansvar.

####

Nej, det er ikke et problem. Men det er derfor, vi er nysgerrige på, om ministeren har talt med de her mennesker. Ved han noget om, hvilke sympatier de har? Vi i Dansk Folkeparti har i mange år slået på tromme for, at vi har samtaler med alle ansøgere, så vi ikke giver statsborgskaber til mange tusind mennesker nærmest i blinde.  Man kan prøve at tænke sig, hvordan vi ville have det, hvis vi i god tro søger statsborgerskab, og sådanne irrelevante oplysninger kommer ud.  I dag er det en meget mere administrativ ting, hvor vi giver statsborgerskab til tusindvis af mennesker, vi ikke har indsigt i. Det er altså bare ikke det, der var tanken med grundloven, da grundlovens fædre skrev den. Det er en misforståelse som nogle folketingsmedlemmer har af grundloven, når de siger, at sagerne skal behandles så tilbundsgående. Folketingets medlemmer kan sige, de vil have strammere regler, og så må man overbevise flertallet i folketinget om det. Men det, at man ytrer noget bestemt, er ikke ensbetydende med, at man dermed ikke også potentielt diskvalificerer sig selv til at få et dansk statsborgerskab. De to ting har nemlig ikke noget med hinanden at gøre. Man kan jo også bruge sin ytringsfrihed til at hylde terrorangrebet den 7. oktober, men det gør jo ikke, at man er en god dansker.  Nej, det er ikke ulovligt. Men derfor kan det godt diskvalificere en til at være en god kandidat til at få et dansk statsborgerskab. Jeg vil også gerne slå fast, at tildeling af statsborgerskab til udlændinge er en stor tillidserklæring fra det danske samfund. Det er ikke noget, man har krav på. Hvis man har fået dansk statsborgerskab, skal man selvfølgelig også opføre sig ordentligt og respektere grundlæggende danske værdier og retsprincipper. Det vil jo blive en vilkårlig sagsbehandling, hvis man skulle vurdere ud fra en Facebook-profil, fordi man måske finder noget på nogen og ingenting på andre.

####

"Som vi er flest", lyder Danmarksdemokraterne overordnede slogan og beskrivelse af det parti, der ikke længere bærer Inger Støjbergs navn i en sproglig dobbelt-whopper.

Det afspejler et ønske om at være partiet for de mange, ikke mindst ude på landet, der bliver trynet og sat på plads af de få; en udlændingevenlig salon-elite, der vil tvinge resten af befolkningen til at spise rødbedebøffer, og er ligeglad med, om folk i udkanten kan komme til lægen eller i det mindste komme med bussen til nærmeste købstad.

Dén mission er lykkedes. Ligesom så meget andet er lykkedes for Danmarksdemokraterne, siden Inger Støjberg kom af med fodlænken og drog til Hvidsten Kro for at annoncere, at hun nu stiftede et parti.

Danmarksdemokraterne fremstår som et af de partier i Folketinget, der er mest genkendelige og forudsigelige – hvilket er et stort plus i kontakten med vælgerne.

Partiet er på vagt over for københavneri og centralisering. Med Inger Støjberg i spidsen ved vælgerne, at de får en stram udlændingepolitik. Danmarksdemokraterne står for en benhård kritik af næsten alt, der bærer Mette Frederiksens (S) navn – samtidig med at partiets parlamentariske korps af tidligere DF'ere laver stribevis af forlig med SVM-regeringen.

Og så markerer Danmarksdemokraterne sig med en dybtliggende skepsis over for alle forslag til klimatiltag, der kan ramme danske vognmænd og danske landmænd. I virkeligheden danskerne helt generelt. På klimaområdet skal Danmark skynde sig langsomt, synes Danmarksdemokraterne.

I spidsen for det hele står Inger Støjberg, der nu gerne vil glide lidt mere i baggrunden, så andre kan komme mere i spotlyset.

Dét er en forståelig ambition – men alle i partiet ved, at Inger Støjberg i en rum tid vil være fuldstændig central for Danmarksdemokraterne. Hun har stiftet partiet. Hun førte partiet til et stort valgresultat i november 2022. Og partiet elsker hende betingelsesløst, uanset om hun fortæller endnu en historie om hunden Ludvig eller gentager, at hun ikke et øjeblik fortryder det lovbrud (ifølge Rigsretten), der resulterede i fodlænken.

I sin tale på det første landsmøde pointerede Inger Støjberg, at Danmarksdemokraterne er "et gammeldags parti". Det understreges også i det nye principprogram, hvor forklaringen lyder, at gammeldags partier holder, hvad de lover – og "indimellem må gå på kompromis".

For alle partier er balancen mellem konfrontation og kompromis svær at ramme. For nye partier kan den være særligt svær – og den balance udfordrer også Danmarksdemokraterne.

To eksempler:

I udlændingepolitikken står Støjbergs parti for en hård linje. Men partiet er også interesseret i at komme i regering på et senere tidspunkt og vil derfor ikke trække Danmark ud af de internationale konventioner. Dét har givet Dansk Folkeparti mulighed for at åbne en front mod Danmarksdemokraterne.

I debatten om landbruget og klima står Danmarksdemokraterne ligeledes for en hård linje. I sin tale på landsmødet satte Inger Støjberg trumf på: "Danmarksdemokraterne kommer aldrig nogensinde til at støtte indførelsen af en CO2-afgift".

Men et par timer senere stod formanden for Landbrug & Fødevarer på landsmødets talerstol og opfordrede Danmarksdemokraterne til at søge indflydelse i de kommende forhandlinger om landbrug og klima. Underforstået... gå på kompromis.

####

 oktober forsøgte 13.000 mennesker illegalt at krydse farvandet mellem det nordvestlige Afrika og De Kanariske Øer.

Det fremgår af en oversigt fra Frontex, som er EU's grænseagentur og kystvagt.

Tallet er det højeste, siden Frontex begyndte at opgøre illegal migration i 2009.

Samlet set er antallet af migranter, der illegalt forsøgte at komme ind i EU, i årets ti første måneder 331.600. Det er det højeste antal siden 2015.

####

Den danske filmbranche kan se frem til lidt af en pengeregn i de kommende år.

622 millioner kroner har regeringen og en lang række partier sat af fra 2024-2027, og det er noget, der skaber glæde blandt filmfolk.

Hos FilmFyn regner man i den grad med at få kameraerne til at snurre ekstra meget i den kommende tid, da man har fået et løft på 10 procent i forhold til den gamle aftale.

####

2733 bilejere har siden 1. oktober fået en bøde for at køre i deres dieseldrevet personbil i København og på Frederiksberg.

Det viser en oversigt fra Miljøstyrelsen.

####

Jeg er lidt overrasket over, at tallet er så højt. Men det viser bare, at det er godt, at reglerne er blevet strammet. Det er ret tydeligt, at der kører en del biler ind, som giver en forringet luftkvalitet. Vi ved, at det giver flere dødsfald og mere sygdom

####

Ifølge Israel har Hamas et hovedkvarter i tunneler under hospitalet, hvilket Hamas afviser. Men selv hvis et hospital anvendes til militære formål, skal patienter og ansatte beskyttes,

####

 Dansk film er noget, rigtigt mange ser, og hvis vi gerne vil kunne tale med hinanden om, hvad det betyder at bo ved Vestkysten eller bo på Amager, skal vi dele de her fortællinger med hinanden

####

En brutal bonderøv. Jysk og brysk. Men også loyal og lun.

Når man beder politiske venner, fjender og familie sætte ord på Troels Lund Poulsen, tegner der sig et billede af en ekstremt dreven, vidende og arbejdsom magtspiller. De beskriver ham som usentimental, pragmatisk og sjov. Ja, sjov!

På underspillet jysk, selvfølgelig.

Efter et halvt liv i anden række af dansk politik skal den 47-årige Troels Lund Poulsen nu bevise, at han er formanden, der kan hive Venstre ud af den historiske krise, det stolte, gamle parti har rodet sig ud i.

Men hvem er han egentlig?

Engang sagde partifællerne, at der stank af lig, når han kom ind i lokalet. Han har været udskældt og udstødt. Siddet på snart sagt alle tænkelige ministerposter. Og så banede han vejen for den umage midterregering med en velskænket fadøl til Mette Frederiksen en kold novemberaften i sin traktor-lade.

Med hjælp fra politiske med- og modspillere, ministerkolleger, gamle venner og betroede rådgivere, der tager os med ind i nogle af magtens lukkede rum, tegner vi her et portræt af en af landets mest magtfulde politikere. Og personen bag.

Men med Troels Lund Poulsen kan det være svært at definere, hvor politikeren starter og personen stopper. For som hans mor, Lise Poulsen, konstarerer over telefonen hjemme fra gården i østjyske Lindved:

- Det er jo politik, der fylder Troels' liv. Fuldt og helt. Og det har det faktisk altid været. Lang tid før konfirmationsalderen talte vi politik med ham. Andre børn læste Anders And. Troels læste avis.

Troels Lund Poulsen var ikke alene selvskrevet til at sidde med om forhandlingsbordet, da Venstre i november sidste år brød sit løfte og slog regeringspjalterne sammen med Socialdemokratiet.

Han lagde også gård til de hemmelige møder mellem de gamle arvefjender.

Således kørte top-socialdemokraterne Mette Frederiksen, Nicolai Wammen og Morten Bødskov i al hemmelighed til Birkehøjgaard ved Tølløse på "den jyske del" af Sjælland, som den østjyske Troels Lund Poulsen betegner sit hjem siden 2005.

I novembers mulm og mørke - langt fra de officielle regeringsforhandlinger på Marienborg og mediernes søgelys - skulle de gamle arvefjender se, om de kunne være i rum sammen. Om de kunne hygge, grine og ultimativt også stole på hinanden.

Forinden havde Morten Bødskov i sit hjem i Rødovre på den københavnske vestegn disket op med god rødvin og en tapas-anretning fra den lokale biks Tapas Amor for at få samtalen til at glide.

- Jeg troede, jeg havde imponeret dem med Tapas Amor. Men da vi kommer ud til Troels, må jeg sige, at han smider lidt af et es på bordet, siger erhvervsminister Morten Bødskov.

- Han tager os med ud i sin kæmpestore lade, hvor han har et helt fadølsanlæg installeret. Så mens han springer rundt fra den ene John Deere-traktor til den anden og viser dem frem, står vi hele holdet med en stor fadøl i hånden.

Der er en vis historisk ironi i, at de hemmelige tillidsmøder blev holdt hjemme hos netop Bødskov og Lund. De to har krydset klinger siden slut-90'erne, hvor de som formænd for hvert deres ungdomsparti ofte tørnede sammen i hårde ideologiske kampe.

De blev også begge valgt i Folketinget i 2001 og har fra skiftende ministerkontorer og magtfulde roller i hvert deres parti brugt et kvart århundrede på at gøre livet surt for hinanden. Eller som Morten Bødskov formulerer det:

- Vi har jo brugt et liv på at bekrige hinanden. Troels og jeg er måske det bedste eksempel på det: Uanset hvad skulle vi bare være imod det, den anden sagde.

- Derfor ved vi jo udmærket godt, hvor Venstres akilleshæl er. Og de ved også, hvor vores er. Troels ved det om nogen. Derfor var det vigtigste at skabe et rum af tillid. Og finde ud af, om vi kunne lide hinanden. Om vi kunne grine sammen. Det kan man godt med Troels, kan jeg sige.

Der er heller ingen i regeringen, der sætter spørgsmålstegn ved, om det er et problem, at Venstre får ny formand bare et år inde i det historiske sats af et samarbejde.

Da tilliden var etableret over rødvin i Rødovre og fadøl i Lunds lade, kom der for alvor papirer og beregninger på det lange forhandlingsbord i statsministerens embedsbolig på Marienborg.

Her sad Troels Lunds tidligere partifælle, Moderaternes uofficielle nummer to, Jakob Engel-Schmidt, med om bordet. Som kulturminister kan han ikke dy sig for at bruge et billede fra filmens verden til at beskrive sin regeringskollega.

- Troels er typen, der ville være selvskrevet som fast medlem af The Small Council i Game of Thrones, siger han med henvisning til den lille cirkel af magtfulde mænd, der rådgiver kongen og plotter mod hinanden i den populære serie.

- Troels er virkelig velforberedt og hårdtarbejdende, og så ejer han en veludviklet sans for, hvordan man drejer enhver forhandling i den retning, han synes er rigtig. Han har en evne til at være benhård, når der er behov for det - og fløjlsblød, når det er det, der kræves, siger Jakob Engel-Schmidt.

####

Med en ny flyafgift kommer det til at koste 100 kroner ekstra per flyvning i gennemsnit. Afgiften vil dog variere, så den bliver lavere på de kortere flyvninger og højere på de lange.

En flyrejse fra Aalborg til København vil i 2030 eksempelvis have en ekstra afgift på 60 kroner, mens en tur til Bangkok får en afgift på 390 kroner.

Sådan lyder det i regeringens forslag til en passagerafgift på flyrejser, som skal være med til at sikre en grøn omstilling af flytrafikken.

Regeringen ønsker at fremme udviklingen af elfly, brintfly og bæredygtige flybrændstoffer.

Derfor vil den afsætte omkring 800 millioner kroner til en grøn indenrigsrute i perioden fra 2025 til 2029. Pengene skal gøre det muligt for lufthavne og luftfartsselskaber at afprøve grønne teknologier og skabe større efterspørgsel på grønne rejser og grøn teknologi.

Pengene vil følge et udbud, hvor private selskaber kan byde ind på en grøn indenrigsrute.

####

Det afgørende er, at vi får fuld grøn indenrigsflyvning i Danmark. Det er der sat penge af til. På toppen af det, er der en milliard til at understøtte teknologiudviklingen på nogle flybrændstoffer, som vil blive brugt på udenrigsflyvning

####

Men på Christiansborg ændrer afgørelsen ikke noget, lyder det fra flere partier i oppositionen. De vil stadig have hele sagen om Ahmed Samsam undersøgt i en ny kommission.

Samsam blev i 2018 idømt otte års fængsel i en spansk retssag for at tilslutte sig Islamisk Stat i Syrien. Selv hævder han, at han arbejdede som agent for de danske efterretningstjenester.

Derfor havde han lagt sag an mod PET og FE for at få dem til at anerkende, at han arbejdede for dem. Men Østre Landsret har i sin afgørelse slet ikke taget stilling til, om det er rigtigt eller ej.

Og derfor er der behov for, at Samsams påstande bliver undersøgt, når en kommission på et tidspunkt skal kulegrave FE-sagen, mener både Enhedslisten, Liberal Alliance, SF og Danmarksdemokraterne.

- Det her understreger, at der er behov for et politisk efterspil. Vi har jo stadig ikke fået svar på, om manden har været agent for de danske efterretningstjenester. Det synes jeg skaber usikkerhed omkring FE og PET, siger Enhedslistens Rosa Lund.

####

Det er vigtigt, at det bliver undersøgt, så der kan være tryghed hos danskerne i forhold til, at der ikke bliver skrabet noget ind under gulvtæppet.
 Vi kommer til at undersøge, som vi har sagt, hvorvidt der er varetaget usaglige hensyn i forbindelse med FE-sagen. Og vi kommer ikke til at undersøge alt muligt andet.

Vi kommer til at undersøge, om der er varetaget usaglige hensyn i forbindelse med FE-sagen. Vi kommer ikke til at undersøge alt muligt andet. Og det er også det, der kommer til at blive mit budskab i Folketingssalen senere i dag,

####

Når jeg i fem år har kæmpet for at få en regering hen over midten, så er det jo fordi, jeg blev så træt af det der enten-eller. Og dengang var det jo sådan, at enten stiger det offentlige forbrug med 0,8 procent, og så få vi paradis på jord, eller også stiger det med 0,6 og så får vi helvede på jord. Selv om alle godt vidste, at det var en falsk modsætning. amen, det var en anden tid. Det var en anden tid. 2014 er ni år siden. Jeg synes ikke, at jeg har flyttet mig fundamentalt i forhold til, hvilket samfund jeg går ind for. Jeg går ind for et samfund, hvor vi har en ordentlig velfærd. Det er en rigtig god ide at investere i vores skoler, sygehus og ældreomsorg – under den ene betingelse, at vi har pengene.  Og forudsætningen for, at man har pengene, er, at vi tør at lave nogle reformer – for eksempel også tør være åben over for udenlandsk arbejdskraft.

####

 Ser vi ud i verden, ser vi et meget uroligt billede. Derfor er det vigtigt at sige, at med den skærpede sikkerhedspolitiske situation, vi oplever i Europa, må Danmark også tage sit ansvar på sig. Uanset hvor lang tid, den kommer til at vare, tror jeg også, at der kommer en tid efter en krig, hvor der er behov for at opbygge Ukraines forsvar og sikkerhed. 

####

- Min kone, kæreste, elskede livsledsager gennem 30 år er blevet ramt af uhelbredelig kræft.

- Vi ved, at hun kommer til at dø af det, vi ved ikke helt, hvor lang tid der går eller med hvilket forløb.

- Men det er klart, det helt ændrer prioriteringerne i tilværelsen, lyder det blandt andet i opslaget.
Jeg er utrolig glad og stolt af den opbakning, jeg har fået fra Enhedslistens folketingsgruppe til at finde en løsning, der er holdbar for min familie, i den situation vi befinder os i. 

####

Efter voldsom kritik fra fagbevægelsen dropper SVM-regeringen sin plan om at stoppe muligheden for, at nedslidte kan søge og få den populære seniorpension.

Tilbagetoget vil ifølge DR Nyheders oplysninger være en del af regeringens økonomiske 2030-plan, som offentliggøres senere tirsdag.

Af regeringsgrundlaget fremgår det, at regeringen vil lægge seniorpensionen sammen med den såkaldte Arne-pension i en ordning, som regeringen selv har betegnet som "Arne-plus".

Konsekvensen ville være, at ydelsen på Arne-pension ville stige en smule. Til gengæld ville seniorordningen forsvinde. Den ordning har en højere ydelse og mulighed for at gå på tidligere pension seks år før folkepensionsalderen.

Dermed ville regeringens plan betyde, at folk med plan om at søge seniorpension ville få udsigt til en lavere ydelse og til tre år i stedet for seks år på tidlig pension.

Planen har vakt voldsom vrede i fagbevægelsen. En vrede der blev udløst oven i vreden over afskaffelsen af store bededag.

Det pres bøjer regeringen sig nu for. Også seniorjobordningen, som stod til at forsvinde, vil regeringen nu bevare.

Regeringens beslutning betyder, at både muligheden for tidligere folkepension som en rettighed efter et vist antal år på arbejdsmarkedet - Arne-pensionen - og seniorpensionen, som man skal søge om, består uændret. Der kommer altså heller ikke en højere ydelse for folk på Arne-pension.

Den droppede plan koster penge. Både fordi der ikke spares på ydelsen til seniorpension, og fordi det i Finansministeriets regnemaskine giver mindre arbejdskraft til rådighed for arbejdsmarkedet. Det såkaldte arbejdsudbud.

####

SVM-regeringens 2030-plan præsenteres, lidt over et år efter S-regeringen i september præsenterede en tilsvarende plan.

Dengang var det økonomiske råderum for 2030 betydeligt mindre, nemlig 48 milliarder kroner.

Størstedelen af de 32 milliarder, som Wammen nu præsenterer, går til at dække de forventede udgifter forbundet med, at der kommer flere ældre og børn frem mod 2030.

####

 Vi kommer til at dække det demografiske træk, når der lykkeligvis kommer omkring 100.000 flere ældre over 70 år og flere børn frem mod 2030. Det afsætter vi 19 milliarder kroner til. Herunder blandt andet fem milliarder kroner til sundhed, mere end tre milliarder kroner til psykiatrien og cirka en milliard kroner til erhvervsuddannelserne. Det er blandt andet penge til et løft af klimaindsatsen, penge til en iværksætterindsats samt de lempelser af personskatten, som blev præsenteret mandag.

####

58 kroner om måneden.

Det er det kontante udbytte, som Venstre har fået ud af månders pres for ekstra skattelettelser.

Da der i forsommeren blev spekuleret i, om Mette Frederiksen (S) var på vej til en post som generalsekretær i Nato, sagde Troels Lund Poulsen (V), at regeringssamarbejdet skulle genbekræftes, hvis statsministeren fik nyt job.

Samtidig åbnede den vikarierende Venstre-formand for flere skattelettelser end dem, der allerede var planlagt i regeringsgrundlaget.

For i maj kom en beregning fra Finansministeriet, der viste, at det økonomiske råderum var 16 milliarder større end ventet.

Det betød at den økonomiske situation var "meget bedre", end da Venstre, Socialdemokratiet og Moderaterne lavede regeringsgrundlaget, lød det fra Troels Lund Poulsen. Og det skulle kunne mærkes i flere skattelettelser end det, der allerede var aftalt.

####

- Der er det ingen hemmelighed, at noget af det, Venstre er optaget af, det er, at vi synes, hele spørgsmålet omkring at give folk flere penge tilbage i forhold til skattelettelser. Det kommer til at være en helt afgørende prioritet for os, lød det fra ham tilbage i juni.

Og ved Folketingets åbning for en måned siden slog Venstres daværende formand, Jakob Ellemann-Jensen, det helt fast:

- Vi kommer til at tale skattelettelser nu her til efteråret. De kommer, og de bliver massive. Og de bliver også mere massive, end der stod regeringsgrundlaget, sagde han.

####

Jeg håber, at partierne vil møde ind og være lydhøre, og at de vil være med til at lave en aftale, der kan holde i mange år. Udspillet er pilskævt. Især i en tid, hvor vi kan mærke, at velfærden lider. I øjeblikket fyrer man jo folk både i sundhedsvæsenet og ældreplejen, fordi kommuner og regioner mangler penge. Der synes vi hellere, pengene skulle bruges. Vi skal have langt mere beskatning i toppen, som skal levere til skattelettelser i bunden, før SF kan se sig selv i det her.

####

Hos Danmarksdemokraterne er de glade for, at der er lagt op til skattelettelser i bunden. Det er noget, de godt kan se sig selv i.

Men partiets skatteordfører Hans Kristian Skibby vil have en diskussion om de to nye skattetyper, regeringen har foreslået, nemlig mellemskatten og den såkaldte toptopskat.

####

Vi vil gerne vide, hvorfor vi ikke kan få mere afvikling af reglerne på skatteområdet, i stedet for man indfører endnu flere. Man kunne godt forestille sig, at de 500 millioner ikke gik til skattelettelser men til et løft af budgetterne i kommunerne. Det kunne være et godt signal at sende, at man anerkender de udfordringer, som kommunerne står med. 
Man vil gøre et skattesystem, som i forvejen er kompliceret, yderligere kompliceret med en mellemskat, topskat og en top-topskat. Og når man ser, at der er et økonomisk råderum på 68 milliarder kroner, så er vi jo ikke ude i nogle voldsomt imponerende skattelettelser.
Den halve milliard ser vi, at man bruger på at lade være med at indføre top-topskatten. Så har jeg selvfølgelig godt hørt, at regeringen siger, at der skal være en toptop-skat. Men der siger vi så, at vi ikke vil lægge stemmer til. Men derfor skal vi nok gå konstruktivt til forhandlingerne. 
Jeg kan sagtens forstå, hvis nogen havde sat næsen op efter noget mere. Stod det til os, så leverede vi større skattelettelser i bunden. Vi håber, vi kan øge beløbet lidt. Vi er ikke vilde top-topskatten. Man komplicerer skattesystemet, og det er ikke vores kop te.
Dem, der i forvejen har mest, får i kroner og øre de største skattelettelser, mens hverken pensionisten eller dem, som er ramt af sygdom ikke kommer til at opleve nogen som helst form for lettelse i skatten.
Vi kan jo konstatere, at det rammer hamrende skævt, lyder den korte vurdering fra Enhedslistens gruppeformand.
Vi kan godt genkende os i profilen, der er på skattelettelser, men man komplicerer skattesystemet med en mellemskat og en toptop-skat i stedet for bare at hæve topskattegrænsen.
 Måske man skal lette yderlige på skatten i bunden mod nogle klimaafgifter, så man får et grønt islæt med.
Hvis jeg skal komme med et bestemt punkt, så er det, at pensionister og førtidspensionister bliver spist af med 0 kroner.
Det er et helt forkert at give så store skattelettelser i en tid, hvor der er brug for investeringer i klima og velfærd.
 Hvis man kan sætte et strukturelt bæredygtigt aftryk, kunne vi godt se os selv i det. Men indtil videre har regeringen ikke vist sig særlig ambitiøst på det område.
Øget råderum er penge, som man ikke har brugt, eller som er kommet for meget ind i forhold til, hvor meget man har brugt, så det er uambitiøst kun at give 10 procent tilbage af det, som danskerne har betalt for meget.

####

Forslaget indeholder disse ændringer:

•
Beskæftigelsesfradraget hæves fra 10,65 procent til 12,75 procent. Det maksimale fradrag hæves fra 44.800 til 56.200 kroner. Fradraget går til alle, der er i job eller har overskud fra egen virksomhed. Det vil give 3,3 millioner danskere en skattelettelse.

•
Det ekstra beskæftigelsesfradrag for enlige forsørgere hæves fra 6,25 til 11,5 procent. Det maksimale ekstra fradrag for enlige forsørgere hæves fra 24.400 til 44.900 kroner. Det vil gavne 117.000 enlige forsørgere.

•
For indtægter mellem 618.400 kroner og 750.000 kroner sænkes skatten fra 15 til 7,5 procent. Cirka 290.000 danskere har en lønindstægt i det interval.

•
Topskatten for indtægter over 2,5 millioner kroner hæves fra 15 til 20 procent. Cirka 9.000 danskere er omfattet af det øverste skattetrin.

•
Folk på en overførselsindkomst får ikke en skattelettelse.

####

Over for huset er der en mark, der er købt af Odense Havn. Bag huset er der en stribe jord, der er købt af Odense Havn, og marken ved siden af er også købt af Odense Havn. Endelig er naboejendommen købt af Odense Havn.

Men Martin Andersen og Kenneth Lintrups ejendom er ikke blevet opkøbt, så nu er de på det nærmeste omgivet af jord, der er ejet af Odense Havn. Og det forstår de ikke.

Havnen har erhvervet et område mellem Årslev og Højby midt på Fyn på i alt cirka en million kvadratmeter, hvor havnen vil bygge et fjernlager for havnens kunder i Munkebo.

Makkerparret har på grunden et par lagerbygninger, som de bruger i deres virksomhed. Derudover ligger der en bolig, som de lejer ud til en familie. Men de frygter for tung trafik i området i fremtiden.

Der kan være tale om, at Odense Havn, som er ejet af Odense Kommune, bryder en af de forvaltningsretlige grundsætninger. Det mener Frederik Waage, som er professor i forfatningsret ved Syddansk Universitet.


####

Det grundlæggende i lighedsprincippet er, at lige tilfælde skal behandles ens, medmindre der er en saglig grund til at gøre noget andet. I det her tilfælde virker det til, at ejendommen vil blive stærkt påvirket, og jeg kan godt forstå, at ejerne af den ejendom ønsker at få at vide, hvad forskellen er på deres ejendom og den ejendom, der ligger ved siden af.

Det har den konsekvens, at havnen ikke er forpligtet til at overholde forvaltningsregler, herunder en lighedsgrundsætning. Derfor tror jeg ikke, at man kan sige, at de har sådan en forpligtelse.

Udgangspunktet er rigtigt nok, at som aktieselskab vil Odense Havn ikke være bundet af den forvaltningsretlige lighedsgrundsætning, men det er i virkeligheden uafklaret, om det er så simpelt.

Jeg vil forudse, at den ejendom vil få støjproblemer. Det vil indebære, at man får svært ved at lave en lokalplan, hvor man skal tage hensyn til, at der sandsynligvis vil være støjgener, der vil være over den tålegrænse, der er fastsat af støjvejledningen.

Det er et meget, meget stort projekt. Det er en million kvadratmeter, og det ændrer alt, så der vil være lokalplanpligt. Og når man skal lave lokalplanen, må man altså ikke lave en lokalplan, hvis man ved, at man kommer til i væsentlig grad at overskride gældende støjkrav.

Jeg er ret overbevist om, at den her sag vil ende med, at man eksproprierer ejendommen, hvis man ikke køber den frivilligt. Og så vil man betale det, der hedder fuldstændig erstatning, som ejendommen er sikret efter grundlovens paragraf 73. Det betyder, at man skal stilles økonomisk, som om den var blevet solgt i det nuværende marked uden hindringer.

Det, der sker her, har så meget karakter af myndighedsudøvelse, at jeg mener, de forvaltningsretlige regler vil gælde. En myndighed kan ikke flygte fra eller omgå sit ansvar efter grundlæggende forvaltningsretlige principper ved at organisere sig i selskabsform.

Fordi man har at gøre med, hvad der ligner helt sammenlignelige ejendomme. Det kan godt være, de ikke skal bruge lige præcis de her kvadratmeter, som grunden ligger på, til at bygge tørhavnen. Men ud fra tegningerne synes beboerne umiddelbart at blive så påvirkede af byggeriet, at det er nærliggende at stille spørgsmålet, hvorfor de ikke er sidestillet med de nærliggende ejendomme.

####

Jeg havde virkelig håbet, at efterårets stormvejr havde haft den positive effekt, at der var kommet mere iltrigt vand ind i den østlige Østersø - men jeg blev skuffet.

####

Store områder med iltsvind og iltdød er dog ikke de eneste dårlige nyheder, som forskerne på Danmarks Tekniske Universitet har taget med i havn denne gang.

- Torskene er blevet tyndere og tyndere, og én af årsagerne er en parasit - altså leverormen, som kommer fra gråsælerne. En anden årsag er, at der simpelthen ikke er nok føde tilbage til dem, forklarer Marie Storr-Paulsen.

De nedslående meldinger kommer i kølvandet på flere års forsøg på at vende udviklingen i Østersøen.

####

Fra EUs side lukkede man i praksis for torskefiskeriet tilbage i 2020. Samtidig har man fra både dansk og svensk side forsøgt at regulere det store antal gråsæler, der er med til at sprede sygdom blandt torskene. Endelig er der blevet stillet større krav til landbrugets udledninger af forskellige næringsstoffer, der kan bidrage til iltsvindet. Men der skal altså mere til.
Det der kommer oveni er temperaturstigningerne. Varmt vand indeholder mindre ilt end koldt vand, så det gør tingene endnu værre. Vi skal altså virkelig i gang med at gøre noget for at forbedre havmiljøet.

####

De er med længder de to lande, der i dag udleder flest klimagasser.

Kina indtager en stor førsteplads, mens USA kommer ind som en flot to’er i dét regnskab.

Derfor kom klimaet også i klemme, da Kina i august sidste år afbrød det diplomatiske samarbejde med USA i kølvandet på, at Nancy Pelosi, daværende formand for Repræsentanternes Hus, besøgte Taiwan.

Men i en fælles erklæring siger de to lande nu, at de vil samarbejde om "den største udfordring i vores tid for nuværende og fremtidige generationer af menneskeheden".

Det skal ske ved blandt andet at tredoble den globale vedvarende energi inden 2030 for "at accelerere omstillingen fra kul, olie og gas".

I udtalelsen står der også, at de to lande vil fokusere på at reducere udslippet af den meget potente klimagas metan, der på globalt plan er i drastisk vækst samt fokusere på at bremse skovrydning og plastikforurening.

Det sker efter længere tids forhandlinger mellem USA’s særlige klimaudsending, John Kerry, og Kinas tilsvarende repræsentant, Xie Zhenhua.


Udmeldingen kommer på et usædvanligt godt tidspunkt, vurderer Andreas Bøje Forsby, der er seniorforsker ved Dansk Institut for Internationale Studier, DIIS.

Om to uger begynder FN’s klimatopmøde, COP 28, der bliver afholdt i Dubai.

- Timingen er perfekt. De er de største udledere og i særklasse de største økonomier i forhold til at drive den grønne omstilling frem, siger han.

Verdens lande har ved klimatopmødet i Paris i 2015 forpligtet sig til at holde den globale temperaturstigning under 1,5 grader.

Noget, der ifølge FN's klimapanel vil kræve en reduktion af det globale udslip af drivhusgasser med 43 procent inden 2030.

Et mål, verden med stadigt stigende udledninger fortsat er meget langt fra.

- Hvis Kina og USA, som de eksempelvis gjorde i 2015 i Paris, går foran og sikrer en aftale på klimaområdet, så vil det være helt afgørende for verdens bestræbelser på at sikre verdens omstilling til grøn økonomi, siger Andreas Bøje Forsby.

Her vil spørgsmålet om en udfasning af fossile brændsler blive helt centralt. En udfasning der er særlig udfordret af blandt andre lande som Kina, der stadig bygger nye kulkraftværker.

####

Senere i dag mødes Xi Jinping og Joe Biden for første gang ansigt til ansigt på den amerikanske østkyst ved San Francisco.

Ifølge Andreas Bøje Forsby handler det om at forbedre forholdet, hvor den indbyrdes rivalisering det seneste år har været højintenst.

Begge lande er fortsat meget afhængige af hinanden - eksempelvis når det gælder kritiske ressourcer og avancerede teknologiske komponenter som mikrochips.

####

- Det handler dels om at demonstrere ansvarlighed over for omverdenen.

Men også at sænke tempoet i den process begge lande er igang med. At blive mere uafhængige af hinanden.

####

Den strategiske bundlinje er dog uændret. De betragter stadig hinanden som hovedrivaler, men temperaturen har været rødglødende efter Pelosis besøg i Taiwan og den kinesiske spionballon over USA, og derfor har begge parter en interesse i at kunne tale sammen igen

####



